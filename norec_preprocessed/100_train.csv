text,label
"Greek S01
Kjipare enn ein gresk tragedie. 

Då eg fekk DVD-boksen med Greek: 
Chapter One i hendene, vart eg ikkje lite skeptisk. 
Coveret viser ei god blanding av glatte og nerdete ungdomar; politisk korrekt nok både kvite, afro-amerikanske og asiatiske. 

I tillegg er namnet på serien stava GRΣΣK, noko som irriterer meg kollossalt, fordi bokstaven ""Σ"", Sigma, ikkje uttalast ""E"" men ""S"". 

Manusforfattar og produsent av serien Patrick Sean Smith, som mellom anna står bak Everwood, samarbeider med produsent Lloyd Seagen om serien. 
Sistnemnte kjenner vi frå krimtrillerane The Boondock Saints og The Boondock Saints II: 
All Saints Day. 

Eg var spent på om Greek ville overraske, eller leve opp til min skepsis. 
Etter å ha sett fem minutt av første episode, visste eg at det siste var tilfelle. 
(Denne meldinga er basert på dei fire første episodene av sesong ein.) 

Klisjé 

Møt Rusty Cartwright (Jacob Zachar). 
Ny på Cyprus-Rhodes University, nerd, og eit lett bytte for eigentleg kva som helst. 
Men nerden har eit ess i ermet. 
Systera hans, Casey (Spencer Grammer), er nemleg ei av dei mest populære jentene på universitetet. 
Og ho er sjølvsagt saman med Evan (Jake McDorman), ein av dei heitaste (eventuelt glattaste) gutane på same universitet. 

Greek skiltar med å vere ein dramaserie, men blir berre tragikomisk. 

Høyrest det kjent ut? 
Det er sjølvsagt fordi serien Greek er ein enorm klisjé. 
Sjølv for oss som har vakse opp og studert i Noreg er dette temaet repetert til det langtekkelege, gjennom seriar som Gilmore Girls og Gossip Girl, kryssklippa med filmar som Nerdenes Hevn og American Pie. 

The bad guy vs. the good guy 

Rusty oppdagar raskt at kule Casey, medlem av studentforeininga Zeta Beta Zeta, ikkje har fortalt nokon om sin nerdete bror. 
Han bestemmer seg for å sjølv bli med i ei av studentforeiningane på universitetet, og dermed gå frå ""geek"" til ""greek"". 

Etter å ha teke Evan på fersken med ei anna jente, får han tilbod om å bli med i den prestisjetunge foreininga Omega Chi Delta - mot at han ikkje fortel systera kva han har sett. 
Klassisk problemstilling der den eldre og erfarne lurar den yngre og uerfarne. 

Men Rusty er ein moralsk, ung mann, som veks opp på fjernsynsskjermen; han bankar opp playeren Evan og bestemmer seg for å fortelje systera om utruskapen. 
Syskenkjærleiken mellom dei to ligg altså skjult under overflata, noko som skal trykke på ein del knappar hjå sjåaren, gjerne saman med stemningsfull musikk. 

Intriger og rivalisering 

Casey vel likevel å bli i forholdet med Evan, ikkje utan press frå leiaren i studentforeininga hennar. 
Evan er jo trass alt den kulaste guten på universitetet! 
Basert på dette valet har vi det gåande med meir utruskap, rivalisering og pøbelstrekar. 

Greek har tydelege referansar både til 300 og Braveheart, noko dei godt kunne spart seg. 
Det trekker, om mulig, serien enno meir ned i søla. 
Imponerande nok har dei fått med seg Plain White T's i ei av episodane, det var nok det mest oppsiktsvekkande som skjedde på skjermen i løpet av dei tre timane eg brukte på serien. 

Sexpress 

Greek er laga for ABC Family, men handlar stort sett om sex og alkohol, gjerne vs. utdanning. 
Populære Casey blir regelrett pressa av veninnene sine til å ha sex med Evan igjen etter at han har vore utru, og nerden Rusty blir introdusert for ei frilynt jente som skal hjelpe han å bli kvitt jomfrudomen. 
I kontrast til dette har Rustys nerdete og djupt religiøse romkamerat Dale Kettlewell (Clark Duke) avlagt eid om å vere jomfru til han giftar seg. 

Det å ville vente med sex blir altså totalt uvanleg- og latterleggjort - gode verdiar i ein serie vist på ABC Family. 
Dette prøvar serieskaparane å ta igjen ved å la afro-amerikanske Calvin (Paul James) kome ut av skapet i episode fire, noko både faren hans og kompisen Rusty synest er heilt greitt. 

Patrick Sean Smith og Lloyd Segan om forholdet til ABC Family: 

Gørr 

Greek skiltar med å vere ein dramaserie, men blir berre tragikomisk. 
Eg geispa meg igjennom fire episodar, og blir overraska om nokon i det heile teke orkar å lese heile denne meldinga. 
Eg skal i alle fall ikkje gjere den like langdryg som serien. 
Ifølge imdb.com er det laga tre og planlagt fire sesongar av denne serien! 
Kven er det som orkar å sjå på dette? 
I alle fall ikkje eg. 

Greek er ei ekstremt dårleg blanding av seriane The Big Bang Theory og Gossip Girl. 
Berre mykje mindre intelligent og sexy. 
",0
"Legend of the Seeker S01
Et tamt eventyr som ikke engasjerer. 

Det er alt for langt mellom de gode evetyr-seriene og -filmene. 
Derfor ble jeg veldig glad da jeg fant ut at ABC skulle lage TV av Terry Goodkinds fantasy-serie The Sword of Truth. 

Jeg hadde håpet at Legend of The Seeker kunne være et godt alternativ til de som er sultne på et skikkelig bra eventyr. 
Det håpet gikk fort i tusen knas. 

Må redde verden fra det onde 

Legend of the Seeker foregår i Terry Goodkinds univers. 
Westland og the Midlands er kastet ut i krig mot D'Hara der den onde trollmannen Darken Rahl er hersker. 

Vår helt er Richard Cypher, som får livet sitt totalt forandret etter at faren hans blir brutalt myrdet av Rahl sine tilhengere. 

Richard møter den vakre, men mystiske kvinnen Kahlan Amnell og trollmannen Zeddicus Z'ul Zorander, som overbeviser ham om at han er ""Søkeren"", som er ment å redde verden fra Darken Rahls klør. 
Richard setter derfor ut for å bekjempe den onde trollmannen og for å redde folket fra evig slaveri. 

På veien blir Richard og Kahlan dypt forelsket, men Kahlan bærer på en mørk hemmelighet som gjør at de aldri kan få hverandre. 

Dette er plottet i Legend of The Seeker, men på veien for å bekjempe Darken Rahl møter den lille gruppen selvsagt på en rekke fiender og hindringer. 

Jeg synes at serien fokuserer for mye på disse sidesprangene i historien. 
Resultatet av dette er at vi får mange små historier som ikke engasjerer. 

Serien hadde hevet seg flere hakk om det hadde blitt lagt mer arbeid ned i å gjøre plottet bedre, istedenfor å fokusere på sideplott for å dra serien lenger ut. 

En blanding av Sinbad og Xena 

Er det er mulig å bli underholdt av Legend of The Seeker? 
Svaret er ja. 
Serien er full av velkoreograferte actionsekvenser som er kule å se på. 
Sakte film brukes i overkant mye, men det ser likevel ganske stilig ut. 

Hvis du skal like Legend of the Seeker må du likevel ikke sette så høye krav til kvaliteten på det du ser på. 
For serien er som en blanding av Sinbad Sjøfareren og Xena: Warrior Princess. 

Med tanke på at det er Sam Raimi, produsenten bak Xena og Hercules: The Legendary Journeys som produserer Legend of the Seeker, så er det kanskje ikke så rart! 

Og forstå meg rett, jeg elsket både Xena og Sinbad da jeg var yngre, men er det standarden vi ønsker på tv-serier nå for tiden? 
Tror ikke det! 
Og jada, selvsagt så er ikke spesialeffektene i Legend of the Seeker like horrible som de i Sinbad Sjøfareren, men de er likevel langt under hva man kan forvente seg i dag. 

Hver gang det benyttes magi i serien, som jo er ganske ofte, så er effektene veldig dårlige. 
Det ser falskt og patetisk ut. 

Vakker natur 

Legend of the Seeker produseres i New Zealand, som er kjent for sin vakre natur. 
Dette utnyttes til en viss grad og en del av scenene er spilt inn i flotte omgivelser. 

Likevel så kunne jeg ønske at New Zealands landskap ble brukt mye mer. 
Veldig mange av scenene er nemlig spilt inn i studio med blåskjerm som bakgrunn. 

Det er utrolig frustrerende å se det kunstige lyset som blåskjerm ofte gir, i ansiktet på skuespillerne når de skuer utover en flott utsikt, for eksempel. 
For ikke å snakke om hvor kunstig den konstruerte skogen ser ut! 

Elendig skuespill 

Det verste med Legend of the Seeker er ikke de dårlige spesialeffektene eller den irriterende bruken av blåskjerm. 
Hadde manuset vært bra og skuespillerne gode så kunne jeg sett mellom fingrene på alt dette. 
Det er de imidlertid ikke. 

Dialogen sitter ikke som den skal, og skuespillerprestasjonene er til tider så dårlige at jeg rett og slett blir flau. 

Samtlige av karakterene er overspilte og lite troverdige. 
Jeg er særlig misfornøyd med hovedrolleinnehaver Craig Horner. 
Ofte så er skuespillet hans direkte elendig og dette forbedres ikke akkurat av at manuset også er ganske tarvelig. 

Spesielt synes jeg at forholdet mellom Richard og Kahlan er ekstremt lite troverdig. 
Deres kjærlighet er selve kjernen i historien og handlingen bygger mye på samspillet mellom de to. 
Når dette samspillet er fullstedig blottet for kjemi, er det dermed mye som rakner. 

På grunn av det begredelige skuespillet tror jeg ikke på deres kjærlighet for hverandre, og jeg bryr meg heller ikke om hva som skjer med dem. 

Serien klarer ikke å engasjere meg Richard og Kahlans kamp om å bekjempe Darken Rahl og skape et lykkelig liv sammen. 
Skuespillerne klarer ikke å dra serien opp av gjørma av dårlig manus og spesialeffekter, men graver seg heller lengre ned i dritten. 

Gled deg heller til Game of Thrones 

Jeg har en følelse av at Legend of the Seeker lider på grunn av et lavt budsjett. 
Serien er ikke det spennende eventyret jeg gledet meg til, og mye av grunnen til dette tror jeg bunner ut i lite penger. 

Hvis du har lyst til å se en god eventyrserie foreslår jeg derfor at du venter til HBO kommer med sin serie Game of Thrones. 
Dette eventyrdramaet baserer seg på George R. R. Martins A Song of Ice and Fire. 

Med pengesterke seriemester HBO i ryggen, tror jeg at dette heller er en serie verdt å bruke tiden sin på! 
",0
"Cougar Town S01
Ikke la deg lure: 
Cougar Town er IKKE morsomt. 

Velkommen til Cougar Town! 
En fargesterk og glossy tv-serie der kåte, single, kvinner på 40 sjekker opp muskuløse menn i 20-årene. 

Temaer som opptar disse damene er for eksempel; ”jeg vil arrangere fest i dag, for huden min ser så bra ut” og ""jeg hater deg for at du så på meg mens jeg spiste"". 

Se bra ut 

Å stå på for å se digg ut er det tilbakevendende temaet i Cougar Town. 
Før du kan ha sex for eksempel, da må du ta pedikyr og manikyr. 
Du må nappe øyenbrynene og du må vokse vekk alle uønskede hår. 
Du kan ikke spise den dagen og du må ta minst 100 sit-ups. 

Ja, og da har jeg beskrevet en Cogar Town-episode for deg. 
Morsomt? 
Vel, Courteney Cox ble tidligere i år nominert til en Golden Globe for sin innsats i serien. 
Samtidig måtte serien tåle en massiv seerflukt verden over i løpet av første sesong på tv. 
Jeg sier meg enig med folkejuryen, ikke Golden Globe-juryen. 

Massive klisjéer 

""I would like a credit card just for shoes."" 
Hvem skriver slike klisjévitser? 
Jo, manusforfatterne av Cougar Town. 

Første sesong av Cougar Town starter på badet til den nyskilte 40-åringen Jules Cobb, spilt av Friends-stjerna Courteney Cox. 
Juels sutrer over at kroppen hennes ikke er like stram lenger. 
Hun tar feil. 
Ansiktet er stramt. 
Botox fungerer nemlig sånn. 

Courteney Cox har uttalt til kvinnebladet Marie Claire at hun er fan av Botox, men at ansiktssprøytene gjør det vanskeligere å bevege fjeset. 
I Cougar Town virker det som om Botoxen bokstavelig talt har gått til hodet på henne. 
Hun forsøker kompensere manglende ansiktsmimikk med voldsomme fakter og hvinende fistelstemme. 
Slikt blir det ikke stor humor av. 

Kjipe kvinnfolk 

Klisjeene er gjennomgående i både manus og rollefigurer i Cougar Town. 
Jules har to venninner som støtter henne i alt. 
Når hun for eksempel spytter ut sjokoladen etter tre sekunder for ikke å bli feit, da holder venninnene fram søppelbøtta. 

Venninne og nabo 
Ellie er selv av typen som unngår å smile i fare for å få rynker. 
Jules andre venninne, Laurie, er en festglad tøs som velger klær ut fra om puppene hennes ser bra ut i dem. 

Kjekkasen og tøffelen 

Mennene i serien er vel så endimensjonale som kvinnene. 
Vi har hulemanntypen i form av Jules eksmann som gjør stemmen sin ekstra mørk og forsøker knytte bånd til deres likegyldige tenåringssønn ved å overtale ham til å spise en 30 år gammel ostepop. 
Vi har tøffelmannen i form av naboen Andy, som er fornøyd selv om kona snakker i telefon mens de har sex, for sex er jo digg uansett. 
Og så har vi bareieren Garyson. 
Den klassiske kjekkasen som tar med seg en ny, ung dame hjem hver kveld. 
Jeg savner en mer normal karakter som kunne ha vært en motvekt til klisjeene. 

Så hvem burde kjøpe Cougar Town som nå er sluppet på dvd? 
Vel, hvis du er ute etter å se noe uoriginalt, tanketomt tøv ispedd et par muskuløse menn i bar overkropp, da kan Cougar Town fungere som en solfylt virkelighetsflukt. 
Men ikke la en falmet Friends-stjerne med en Golden Globe-nominasjon lure deg til å tro at Cougar Town vil få deg til å le. 

Jeg sier sier om direktøren for den australske tv-kanalen Seven, som etter å ha vist første episode av serien innrømmet at; ""OK, Cougar Town is a shit show"". 
",0
"1066: The Battle for Middle Earth
Langdryg historietime. 

1066 var et strabasiøst år for engelskmennene. 
Fra nord kom vikingene og fra sør kom normannerne - begge gruppene med ambisjoner om å gjøre den fruktbare øya til sin egen. 
Miniserien 1066 forteller historien om høsten fra helvete på en informativ, men sjukt kjedelig måte. 

Lavere budsjett er ingen unnskyldning for å lage skolefjernsyn fra åttitallet. 

For å ha sagt det med en gang: 
Jeg elsker historiske drama. 
Konseptet med å bli underholdt samtidig som man lærer et og annet er knall - to fluer i en smekk. 
Men i motsetning til serier som Tudors og Rome har 1066 nøyd seg med den minst viktige av fluene - den som lærer deg noe. 

I rettferdighetens navn har vel BBC-produkjsonen 1066 hatt et ganske annet budsjett å forholde seg til enn de to nevnte - og ekstremt påkosta - seriene. 
Men det er ingen unnskyldning for å lage skolefjernsyn fra åttitallet. 
Dialog trenger for eksempel ikke å koste så voldsomt mye. 
Ikke karakterutvikling heller. 

Utgangspunktet for serien lover godt. 
1066 var et viktig år, både for engelsk og europeisk historie. 
Hendelsene har likevel ikke blitt dramatisert i hjel, noe som gir BBC sjansen til å sette standarden for hvordan denne historien kan fortelles. 
Den sjansen glapp, gitt. 

For selv om idéen med å følge to bønder som må ta sverdene fatt istedet for å fokusere på konger og hærførere er god, får vi aldri mulighet til å bli kjent med karakterene. 
Det hele virker mer som en amatørteatertrupp som skal dramatisere favorittslagene sine, og sper på med litt improvisert handling innimellom. 

Den eneste personen som fester seg er Ian Holm (Bilbo i Ringenes Herre), og det er fordi han er den alltid tilstedeværende fortellerstemmen som konsekvent forteller hva som kommer til å skje før det har skjedd. 

De halvhjerta forsøkene på å få oss til å bli interessert i hovedrollekarakterene Tofi og Leofric faller kjapt og nådeløst til jorda. 
Bihistoriene er rett og slett ikke fengende nok, og man må konsentrere seg om det historiske aspektet for i det hele tatt å orke å følge med. 
Skuespillerne kan strengt tatt ikke klandres. 
De blir gitt minimalt med spillerom, og leverer forsåvidt greit nok med tanke på forutsetningene. 

LES: 
Vakker krimserie fra BBC med tredagersskjegg: 
Wallander 

Alt annet enn episk 

1066 forteller historien om de engelske bøndene som måtte plukke opp våpen for å krige mot overmakta, først i form av tilsynelatende uovervinnelige vikinger, så grusomme normannere. 
Det er en David mot Goliat-historie der Goliat som kjent vinner til slutt. 
Men ikke uten opptil flere kamper. 

Vi blir tatt med på to slag som er etsa inn i historiebøkene - det ved Stamford Bridge (ikke Chelseas hjemmebane, men ei faktisk bro oppe i nord), og det ved Hastings. 

Slagscenene er helt streite, om enn noe nedskalert. 
Tett og subjektiv kameraføring, inn og ut av fokus, utstrakt bruk av slow motion, mye blod og gørr. 
Slaget ved Stamford Bridge involverte i virkeligheten rundt 25 000 mann - i 1066 ser det ut som om de var 50 mot 50. 
I slaget ved Hastings har de huka inn litt fler statister, uten å helt oppnå den episke vibben som loves bort på coveret. 

Bildene som sådan er noe ujevne. 
Det veksler mellom det vakre og det kjedelige - og ved en anledning har de tatt i bruk night vision for å forsterke inntrykket av nattlig sniking. 
Akkurat den idéen skulle de gått noen flere runder på før de realiserte. 

Les: 
Godt spilt - dårlig skrevet: 
Ashes to Ashes S02 

Gå for Wiki 

For Tolkien-fans som lurer på om tittelen er en LOTR-ripoff: 
Middle Earth var navnet gjengen her brukte på den verden som lå mellom himmel og helvete - altså jorda de levde på. 

Det lærte jeg av å se 1066. 
Jeg lærte i det hele tatt litt om 1066 - om Harald Harråde, Vilhelm Erobreren og Harold II. 
Jeg følte meg tidvis idiotisk stolt over vikingenes overlegne mot, og knisa lett av datidens militære strategier. 
Men ble jeg underholdt - nei, strengt tatt ikke. 

Sugen på å se historiske episke drama i TV-serieform? 
Se nevnte Tudors eller Rome. 
Er du villig til å ofre det episke aspektet og samtidig nærme deg nåtiden litt? 
Se Deadwood. 

Lyst til å lære mer om slagene ved Stamford Bridge og Hastings? 
Da anbefaler jeg Wikipedia. 
",0
"Heroes s04
Folka bak Heroes mangler åpenbart evnen til å gi seg mens leken er god. 

Å ha et godt konsept er en viktig suksessfaktor når man skal lage en TV-serie. 
Problemene oppstår når det gode konseptet gjør at man glemmer å gjøre resten av jobben skikkelig, noe som blir pinlig synlig i fjerde og siste sesong av Heroes. 

...vi får følelsen av at det står en gjeng mildt uinspirerte manusforfattere på tomgang bak. 

Siste klipp i siste episode blir etterfulgt av en plakat som sier “to be continued”. 
Sånn ville det seg ikke. 
NBC har endelig tatt til vettet og kansellert serien som kunne blitt huska som en underholdende og morsom affære hvis kanselleringa bare hadde skjedd tre år tidligere. 

Men det måtte flere år med kontinuerlig synkende seertall og manuskvalitet til for at kanalen skulle fatte at nok virkelig var nok. 

Les: 
Anbefales for for deg som ikke er en nærtagende disneyelskende jødisk hvalaktivist: 
South Park S13 

Slitsomt superheltliv 

Heroes handler om mennesker med hver sin superkraft. 
De kan for eksempel fly, lege seg selv, kontrollere tanker, kaste ild, bli til vann, bevege seg kjappere en lyset, reise i tid, se fremtida og duplisere seg selv. 

Men hvis du tror livet som superhelt er enkelt tar du feil, det er nemlig en endeløs rekke av traurige prøvelser i skyggen av en potensiell apokalypse. 

Innledningsvis i sesongen ser vi at flere av heltene våre forsøker å leve normale liv. 
Claire begynner på college, Peter jobber som ambulansesykepleier, Matt har gått tilbake til politijobben, og Hiro har overtatt sin avdøde fars firma. 
Håper jeg ikke ødelegger spenninga for noen ved å avsløre at normaliteten raskt slår sprekker. 

Det er nemlig ikke alle som er interesserte i å bruke kreftene sine til fellesskapets beste. 
Enkelte vil heller ha verdensherredømme, ødelegge Jorda eller spre så mye faenskap som de overhodet klarer. 
Noe som er ekstremt irriterende for de lovlydige superheltene, som i forskjellig grad føler ansvar for å beskytte menneskeheten mot sine mer ufine artsfrender. 

Repetitivt og uinspirert 

I avslutningssesongen blir vi introdusert for et mystisk tivoli som utelukkende består av personer med superkrefter. 
Tivoliet ledes av Samuel Sullivan (Robert Knepper - T-bag fra Prison Break) som fyller rollen som hovedskurk. 
Knepper er lagd for å spille slem, og gjør det som vanlig med stil. 
Karakteren hans sliter derimot litt med manglende fokus, det virker ikke som om skaperne av serien helt har bestemt seg for hvem han skal være og hvorfor han gjør det han gjør. 

Tivolivrien gir en god del fine bilder, men ellers har den lite å by på. 
Kampene mot de forskjellige firmaene og regjeringa i tidligere sesonger har gitt plottet en nerve som tivoliet ikke er i nærheten av å matche - konflikten er hverken tydelig eller interessant nok. 

I det hele tatt er avslutningssesongen rett og slett kjedelig, vi får følelsen av at det står en gjeng mildt uinspirerte manusforfattere på tomgang bak. 
Jeg synes førstesesongen var forholdsvis underholdende, men det er grenser for hvor mange ganger man kan gjenta seg selv før folk får nok. 

Heroes er et skoleeksempel på at TV-selskaper bør kjenne besøkelsestida si og ikke alltid pøse på med mange sesonger selv om de har muligheten. 
Særlig når de viser så liten vilje til å fornye seg at det føles som om vi ser den samme sesongen om og om igjen - litt dårligere for hver gang. 

Les: 
Det er heldigvis disse som er framtida: 
Konger av Oslo 

Godt vs. ondt 

Sesong fire har fått tittelen Redemption - frelse på godt norsk. 
Temaet manifesterer seg først og fremst gjennom superskurken Sylars higen etter å bli et bedre menneske, men flere av de andre karakterene motiveres også av ønsket om å gjøre opp for seg på en eller annen måte. 

I tillegg står den evige kampen mellom det gode og det onde fortsatt sentralt. 
Én ting skal Heroes ha, serien nyanserer både skurker og helter forholdsvis godt. 
Ingen er bare slemme, og svært få er utelukkende gode. 

Serien bidrar likevel ikke med spesielt mange innovative innspill på temaet, og fortellerstemmen gjør at det rett som det er bikker over i det kvasifilosofiske. 

Logiske brister til besvær 

Det er naturlig å sammenligne Heroes med Lost, en sammenligning sistnevnte kommer best utav. 
Riktignok hadde Lost også hatt godt av å ha trimma antallet sesonger noe, men serien var uansett langt mer dynamisk og helhetlig. 

Enda viktigere er det at Lost hadde karakterer jeg brydde meg om. 
Det mangler Heroes. 
Det er ikke nødvendigvis skuespillerne sin feil, de gjør stort sett helt streit innsats - dog uten at noen imponerer voldsomt. 
De fleste rollefigurene mangler likevel det lille ekstra som gjør dem til gode grunner for å følge med på serien i seg selv. 

I tillegg har serien en endeløs rekke av logiske brister som er egna til å irritere. 
Jeg skjønner at tunga må plasseres rett i munnen når man jobber med manus til en serie med såpass mange speisa elementer, men man bør uansett kunne forvente færre grove feil enn det vi faktisk får servert. 

Et eksempel: 
Når Hiro reiser tilbake i tid treffer han stadig vekk yngre versjoner av seg selv. 
Men - når han bare forflytter seg med få minutter tar den tidsreisende Hiro bare over plassen til den marginalt yngre varianten. 
Jeg fatter ikke at ingen har tipsa de som har skrevet dette om at det ikke henger på greip. 

Én sesong med Heroes er nok 

Det er litt trist å se serier som blir dårligere og dårligere bare fordi TV-selskapene sliter med å avslutte mens leken ennå er god. 
Av og til, for ikke å si ofte, er det nemlig smart å slutte etter en sesong eller to. 

Se gjerne på Heroes, men se for all del første sesong. 
Har du lyst på mer etter det foreslår jeg at du tenker deg om en gang til. 
Det er dessverre ikke verdt tidsbruken. 

Så kan vi heller krysse fingrene for at NBC får superkraften selvinnsikt etter hvert. 
",0
"Castle S02
Kroneksemplet på et unødvendig kulturprodukt 

Hver uke samler Castle rundt 10 millioner seere bare i USA. 
Og 10 millioner mennesker kan vel ikke ta feil? 

Joda, selvfølgelig kan de det. 
10 millioner mennesker tar ofte og til tider voldsomt feil, det har historien vist oss gjentatte ganger - nå er det altså Castle-seerene sin tur til å bekrefte akkurat det. 

Gjenbruk av gamle konsepter med den lille vrien ""gjøre alt markant dårligere"" skal man være litt mer forsiktig med. 

Ny dritt - gammel setting 

Premisset i Castle er som følger: 
Storsjarmøren Rick Castle er en suksessfull krimforfatter som alltid har en ""vittig"" replikk på lur. 
Han følger politietterforskeren Kate Beckett på jobb, og bygger hovedpersonen i den nye boka si på henne. 

Sammen løser de to - som i utgangspunktet er forskjellige som natt og dag - saker så det står etter, og tror du sannelig ikke det sniker seg inn en liten romansevibb også? 

Frister dette? 
Hvis svaret er ""nei"" kan du bare slutte å lese. 
Min misjon med denne anmeldelsa er å forhindre folk fra å bruke tid på Castle uten å være forberedt på hva de går til. 
Er svaret ""ja""? 
Fortsett å les. 

Det er ikke lurt å gjøre alt dårlig 

Gjenbruk av gamle konsepter er helt streit. 
Gjenbruk av gamle konsepter med den lille vrien ""gjøre alt markant dårligere"" skal man være litt mer forsiktig med. 
Dessverre har Castle valgt den siste varianten. 

Når det gjelder mordmysteriene som blir presentert har serien kombinert mangel på originalitet med mangel på troverdighet på en måte man rett og slett ikke skulle tro var mulig. 
Det er nesten litt imponerende at manusforfatterne har lagt lista så lavt og kommet unna med det. 

Episodedramaturgien er standard: 
Mistenk tre-fire stykker feilaktig først - fakk skurken på slutten. 
Helt greit, hadde det ikke vært for at man veldig ofte skjønner med en gang hvem som faktisk har gjort det, og for at politiarbeidet som leder fram til løsninga med få unntak er blotta for logikk og kompetanse. 

NYPD - de inkompetentes arbeidsplass 

Castle redder stadig vekk NYPDs ære, og det er ikke fordi han er så sjukt smart - det er fordi politiet er idioter. 
De blir strengt tatt ikke framstilt som det, og det er slett ikke noe poeng i serien, de har bare nedregulert en hel politistabs kunnskap sånn at det skal være plausibelt at Castle kommer på løsninga først. 

Et eksempel: 
NYPD står bom fast i en sak, og håper at fingeravtrykk på en hanske som morderen har brukt skal lede dem på rett vei. 
Sorgen er stor da hansken kommer tilbake uten avtrykk - men Castle vet råd! 
Han tipser krimteknikerne om å sjekke innsida av hansken, der finner de avtrykket, og vips er saken løst. 

For ikke å snakke om seansen der Castle løser mordet på en kjent sangerinne ved å lytte intenst til teksten på hennes siste låt - den er så idiotisk at det ikke hadde vært noe å si på at serien hadde blitt tatt av lufta umiddelbart etterpå. 

Jeg skjønner at dette ikke akkurat skal være noen dokumentarserie, men det må da gå an å etterstrebe et ørlite snev av realisme. 

Castle promoteres som drama-komedie. 
Jeg skal ikke krangle på drama-biten (selv om jeg kunne gjort det òg), men bruken av ordet komedie aksepterer jeg altså ikke uten videre. 

Morsomhetene som serveres er nemlig så umorsomme og forutsigbare at jeg får lyst til å reise meg i sofaen og brøle ""DETTE TELLER FAEN IKKE SOM HUMOR"". 

Du har de klassiske sorte komikommentarene som kommer når man finner et lik, den småfrekke verbalsparringa mellom hovedpersonene, og den blotte tilstedeværelsen til et par gjennomkarikerte bifigurer - alt er like gjennomført krampaktig og krisedårlig. 

Tips: 
Det er ikke noe morsomt når hver eneste spøk føles som et kjipt og flaut déjà vu. 
For å forhindre dette kan man lage en og annen ny spøk - det er ikke verre enn det. 

Kjipe bifigurer 

Det er ikke først og fremst skuespillerne sin feil at Castle har klart å bli en så ufattelig uinteressant serie. 
Nathan Fillion (kjent fra Firefly og Pizzagjengen) løser vel rollen som Rick Castle omtrent som forventa, han kan ikke få skylda for manuset. 

Det kan ikke Stana Katic som spiller Kate Beckett heller. 
Samspillet de to imellom er flatt, og jeg bryr meg overhodet ikke om hvordan det går med dem, men tror uansett at det er rammeverket de har å forholde seg til sin feil. 

Bifigurene slipper derimot ikke like lett unna. 
Susan Sullivan er helt forferdelig i rollen som Castles anmassende og alltid forsøksvis morsomme skuespillermor, mens Becketts hjelpere Esposito og Ryan stadig vekk prøver seg på spøker som ikke egentlig er ordentlige spøker, bare vanlige setninger sagt på en spøkefull måte. 

Ikke velg Castle 

Jeg innrømmer at jeg bare så de 8 første episodene av sesongen før jeg tok tastaturet fatt - jeg orka ikke mer. 
Så hvis de siste 16 episodene innebærer en voldsom nivåheving ber jeg serieskaperne om unnskyldning. 
Men jeg tror vel ikke det er tilfellet. 

De siste tiåra har veien fra idé til ferdig serie/film/plate blitt både bredere og kortere, av flere årsaker - noe som har ført til enormt mye god musikk, film og TV. 

Trist nok er sverdet tveegga, og bunnivået har sannsynligvis fått enda større bredde enn toppnivået. 
Castle er kroneksempelet på et totalt unødvendig kulturprodukt, og dessverre minst like representativt for samtida som Sopranos, The Wire og Six Feet Under. 

Dette er uansett ikke noe problem hvis man bare har litt is i magen når man velger hvordan man skal underholdes, og velger med omhu. 
Jeg har prøvd å gjøre mitt for å hjelpe. 
Ikke velg Castle. 
",0
"The Event S01
Fortelles så rotete at eventet forsvinner. 

Jeg var spent på hypen når det pumpet mot meg: 
Hva er egentlig eventet??? 
Hendelsen det ble lagt opp til så stilig, verdensomfattende og nåtildags ut. 

Og jeg holdt pusten for at det skulle bli besettende. 

- Hva f@€n er det jeg bruker tida mi på?? 

Bet på hypen 

Jeg la opp til min egen skuffelse og bet på hypen, vil jeg si i ettertid. 
Har du, som meg, tatt deg selv i å se på Viasat 4 en sen mandagskveld og tenke: 
- Hva f@€n er det jeg bruker tida mi på?? 

Noe har vært skjult i 66 år 

Jeg vil ikke avsløre for mye for deg som tenker å sette deg ned med denne serien i høst, men dette kan jeg si: 
The Event er en sci-fi invasjonsserie som spenner sin handling fra slutten av andre verdenskrig og frem til i dag. 

Den amerikanske regjeringen har holdt noe skjult i 66 år når den sittende presidenten setter i gang prosessen med å avdekke det som har vært skjult. 

Det høres kjempespennende ut når jeg skriver det på den måten, og det er en dårlig miks av rotete historiefortelling, flatt skuespill og kjedelig fotografering som kommer i veien for spenningen på skjermen. 

Rotete eller kompleks? 

The Event hopper så innmari frem og tilbake i tid og rom at hensikten forsvinner for meg - er poenget at jeg skal bli forvirret eller er historien så kompleks at dette er nødvendig? 
Svaret på det siste er nei. 

Historien er helt grei. 
Jeg har lest den parallelt på wiki, og der lar den seg fortelle i korte og nette avsnitt. 
Trekk for rotete fortelling. 

Sci-fi-skuespillet 

Skuespillerne i hovedrollene er ikke i besittelse av følelsene en god skuespiller i en sci-fi mysterieserie må utstråle: blodpumpende redsel, overveldelse og innbitt overlevelse. 

Skuespillerne slipper aldri guarden og lar seg påvirke i noen særlig grad av trusselen, og dermed tror jeg heller ikke på at noe står på spill. 

Dessuten får de heller aldri sjansen til å vise meg noe særlig annet enn det flate, pene uttrykket som ofte ser mot meg mellom artiklene i glansete magasiner. 
Sistnevnte er regissørenes feil, så trekk for både skuespill og regi. 

Trekk for både skuespill og regi. 

Klarer seg ikke i kampen mot andre serier 

Den tekniske gjenomføringen av The Event - fargene, fotograferingen, spesialeffektene - ser ok ut, men klarer seg ikke i kampen mot andre serier som gir meg visuelle inntrykk verdt å samle på. 

Resultatet er at jeg husker en hel del folk i grå, mørkegrå og lysegrå kjoler og dresser som løp rundt og var grå i trynet. 

Om ikke akkurat trekk for det tekniske, så i alle fall ikke pluss heller. 

Lesverdig edder og galle 

Vel, jeg liker ikke å spre edder og galle om det å se en tv-serie, men jeg håper i det minste jeg har gjort det på en lesverdig måte. 

The Event ble kansellert på NBC før sommeren og om SyFy kommer til å syndikere den, eksisterer det bare løse rykter om. 

Se deg opp på Fringe i stedet, du. 
Sesong 4 har USA-premiere 23.september, og hvis du begynner med sesong én nå, kan jeg garantere deg mye god TV i høstmørket. 

The Event er i salg fra 24.8.2011, og anmeldelsen er basert på 17 av 22 episoder. 
",0
"Supernatural: The Anime Series S01
Skaper forvirring i stedet for fengende overnaturlig horror-anime. 

Under årets Comic-Con i San Diego så jeg de to første episodene av Supernatural: The Anime Series, og etter den første visningen på Comic-Cons åpningskveld skrev jeg: 

- Supernatural: The Anime Series vakte latter i salen på grunn av sin overdrevent dramatiske dubbing og overraskende kule avslutningsmusikk. 
En klassisk animeserie med mye stillstand og mørke, apokalyptiske bilder. 
Ikke noen publikumsfavoritt og heller ikke noe jeg kommer til å bruke mye tid på. 

Japansk anime møter amerikansk midtvest. 

Uengasjerende 

Nå har jeg sett litt mer enn bare de første to, og jeg finner fortsatt ikke mye grunn til å bruke tiden på Supernatural: The Anime Series (eller STAS da, som jeg heretter forkorter til). 

Jeg føler nemlig ikke noe engasjement for hverken figurene eller historien serien forsøker å fortelle meg. 

Den komiske effekten dubbingen og musikken i serien har, forsvinner etterhvert. 
Serien er såpass mørk og dyster at den ufrivillige komikken drukner. 

TOPP 5: Opprinnelser 
- En fabelaktig anime-sekvens! 

Kulturene møtes i hvert fall 

STAS kan beskrives som japansk anime møter amerikansk midtvest. 
Serien bruker bandet Kansas' klassiker 'Carry On Wayward Son' som avslutning på hver episode og handlingen foregår mye langs landeveien i en '67 Impala. 

Sesong én av animeserien samler de sentrale elementene fra de to første sesongene av opprinnelsesserien Supernatural, men elementene blir kvernet gjennom det japanske animestudioet Madhouse (Ninja Scroll) og kulturene møtes ikke helt på midten. 

Eller kanskje det er nettopp dét de gjør? 

Taper kampen mot internett 

STAS gir meg følelsen av å se på et ganske stort lerret med få variasjoner i. 
Fargene som går igjen er blå, grå, blågrå og gråblå. 
Når det blir action kommer små eksplosjoner av fosfor, rosa og gult. 

Min oppmerksomhet trekkes mot andre ting i stua og jeg merker at STAS taper kampen mot surfing på internett. 

Historiene i STAS fører meg ikke alltid noen vei, og jeg aner at en manusforfatter har sittet der og kokt ihop bi-historier for å fylle opp kravet om 22 episoder. 

Noen episoder følger en slags rød tråd, men den overgripende historien om Sam og Dean Winchester, faren deres og hele sulamitten behandles ikke som noe særlig annet enn en kjip forhistorie de gangene serien sneier innom. 

Hva skådisene 'digger' 

Før hver episode forteller Jared Padalecki (Sam) og Jensen Ackles (Dean) meg hva de digger med den kommende episoden og om det er noe spesielt jeg må legge merke til. 
Disse gutta er skuespillere av yrke, og jeg tror egentlig ikke på et ord av det de sier før episodene. 

I stedet for fenging: forvirring! 

Jeg tror ikke dette er et dårlig produkt sett fra japansk side, jeg tror heller problemet oppstår når noe som er så amerikansk blir animert av erke-japanere og vurdert av en USA-kåt nordmann. 

De kulturelle forskjellene og forventningene braser sammen og skaper forvirring i stedet for fengende overnaturlig horror-anime. 

Jeg kunne godt tenkt meg å ha en slik anime å følge med på, men slik det ser ut nå må jeg nøye meg med å se rare ting på youtube. 

Supernatural: The Anime Series er i salg fra og med i dag, 14.9.2011. 

Har du en animefavoritt, kanskje? 
Tips oss og alle andre i kommentarfeltet! 
",0
"Banshee S01
Hr. 
Hovedrolle, du må gjerne dø for min del 

Figurene vi møter i tv-serier har blitt såpass virkelighetsnære, spennende og varierte, at man skulle tro at enhver serieskaper tok seg tid til å se på noen av disse som inspirasjon når man lagde en ny tv-serie. 

At hovedrollen i Banshee ikke ser ut til å være annet enn en grunn drittsekk uten formildende eller attraktive trekk virker derfor utrolig rart. 

En slem rollefigur som samtidig kan være en man heier på, må begynne å bli et såpass etablert element i tv-serier at det snart er noe man kan ta studiepoeng i på diverse humanistiske fakulteter. 
Jeg begynner derfor å lure på om skaperne av Banshee har sovet seg gjennom 10 år med tv-serier og figur-utvikling, og gått glipp av hvor mye seere elsker menn som Tony Soprano, Dexter, Al Swearengen eller Eric Northman, for Lucas Hood er definitivt ikke en mann av samme kaliber. 

Hvorfor, Lucas? 

Seriens hovedperson (Antony Starr) sniker seg inn i småbyen Banshee for å oppsøke ekskjæresten som han tidligere utførte et diamanttyveri sammen med, et tyveri som gav ham 15 år i fengsel. 
Han oppdager at diamantene er borte og kjæresten har gått videre uten ham, og stjeler derfor identiteten til byens nye sheriff som dør etter et barslagsmål, for å finne ut om det egentlig er noe for ham i Banshee, og for å fortsette jakten på byttet etter diamanttyveriet. 

I løpet av de to første episodene virker det derimot som om han blir i byen for å spionere på ekskjæresten mens han får utløp for et brusende behov for slåssing og skyting. 
Man oppfatter ikke Lucas som en fyr som gjemmer seg når han er redd, heller ikke som usikker eller bortkommen, men det er vanskelig å vite. 
Han kommuniserer egentlig ikke så mye, og det er jo litt dumt når du er en hovedperson i en tv-serie. 

Slemmingen og tøffingen 

Gjennom de to første episodene blir vi også introdusert for følgende bukett av biroller. 

- Ekskjæresten Carrie ser ikke ut som om hun er en dag over tredve, noe som gjør det vanskelig for meg å tro på at hun var en mestertyv for 15 år siden. 
Hun spilles av Ivana Milicevic som jeg stort sett kjenner igjen fra rollene som pen dame/modell/russisk pen dame/russisk modell. 
Hennes tilstedeværelse gir meg ikke frysninger, men er heller ikke så stiv eller umenneskelig at man kan holde det mot serien. 

- Deva, dattera til ekskjæresten, 15 år, opprørsk og typisk rusglad tenåring som kommer til å rote seg borti masse farlig som Lucas må redde henne fra. 

- Kai Proctor, slem forretningsmann som eier hele Banshee, men som liker seg best i slakteriet sitt (skummelt slakteri) eller i villaen sin hvor han har slemme hunder som biter de dumme pøblene hans. 
Han har også horer som står klare til å suge ham når han kommer hjem sånn at vi kan studere jesus-tatoveringa han har på ryggen. 
Hvor er den høyryggede lenestolen og den hvite katta? 

- Sugar Bates, tidligere bokser og nå bar-eier. 
En av de få som vet at Lucas er en lurendreier (Token black guy-alarm). 

- Siobhan Kelly, politi og kollega til Lucas. 
Veldig tøff, blir introdusert ved at hun moser fjeset til en junkie i et bord mens hun roper ""shut up!"". 

- Job, Lucas' ""fixer guy"", en transe-aktig og motegal frisør som egentlig er superhacker og mestertyv-hjelper. 

Ingen av disse figurene er spennende, ingen trigger nysgjerrigheten eller empatien hos seeren, og de står kun igjen som et oppkok av forventede personlighetstrekk ved de ulike rollene de skal fylle. 

Hva har du gjort her, Alan Ball? 

Plottet, i den grad det finnes, dras i stykker av en rekke hendelser som bidrar mer til å få Lucas til å virke som en skyteglad idiot enn å skape spenning og nysgjerrighet som drar oss videre i historien. 
Jeg skjønner ikke hva som skal være spennende her, og det hjelper ikke å dra på med sex og vold, noe HBOs søsterkanal Cinemax tydeligvis har ment skal være en viktig ingrediens i serien. 

Skuespillerprestasjonene i serien er ikke utprega ille, og både Anthony Starr (Lucas) og Frankie Faison (Sugar) gjør så godt de kan med det lille de har fått å spille på. 

Det som kanskje irriterer meg mest med serien er hvordan den selges inn som at den er ""laget av True Blood-skaperen"". 

Manusforfatterne David Schickler og Jonathan Tropper har hverken skapt eller skrevet True Blood. 
Det har derimot Alan Ball, som er kreditert som ""executive producer"", en rolle som gir rom for både nærgående detaljstyring og distansert kontraktskriving. 
I dette tilfellet tipper jeg Ball har gjort sistnevnte. 
Det er lite i Banshee som får meg til å tenke på de mesterlige dialogene i Six Feet Under eller de kuriøse og elskverdige figurene fra Bon Temps i True Blood. 

Det skal sies at denne anmeldelsen er basert på de to første episodene i serien. 
Det kan ta seg opp, eller det kan fortsette å være like uoriginalt og kjedelig som de to første episodene. 
Gi gjerne lyd fra dere i kommentarfeltet om noen ser fortsettelsen. 
Det kommer ikke jeg til å gjøre. 
",0
"The Neighbors S01 E01-04
Det beste med denne serien er dørhåndtakene, som ikke utpeker seg i noen som helst grad. 

Med dramafilmen/den mørke komedien The Room i 2003 inntok regissør, manusforfatter, produsent, finansiør og hovedrolleinnehaver Tommy Wiseau posisjonen som en av filmhistoriens mest merkverdige personligheter. 

The Room var nemlig en helt ufattelig dårlig film. 
En film så elendig at du ikke hadde klart å lage noe så udugelig om du så prøvde. 
Men samtidig hadde den noen mystiske kvaliteter, og var så latterlig dårlig at den ble kjempemorsom. 
Dette, kombinert med at Wiseau til den dag i dag insisterer på at den er det største mesterverket som noensinne er laget, og det faktum at Wiseau brukte hele sin tvilsomt tilegnede formue på prosjektet, har gjort The Room til en kulthit. 

Spenningen var derfor stor da det ble klart at Tommy Wiseau jobbet på en ny situasjonskomedie. 
Dessverre vil alt fra The Rooms blodfans til folk som aldri har sett levende bilder før, bli skuffa. 

Som en kavalkade av dårlige pornofilmintroer 

Daglig leder Charlie (Tommy Wiseau) og elskeren/sekretæren Bebe (Gretel Roenfeldt) driver leilighetskomplekset Glasgow Apartments. 
Det vil si at de sitter på kontoret sitt og snakker i walkie talkier mens leietakere kommer inn for å klage på at folk er utro med hverandre eller for å låne penger til å kjøpe is. 

Hver scene fra dette kontoret prøver å avslutte med, for av og til klarer de ikke å klippe seg ut i tide, punchlinen ""What a day"". 
Det er tydelig at Tommy Wiseau har tenkt at dette skal bli en ikonisk replikk, på linje med gullkornene ""What a story, Mark"" og ""You are tearing me apart, Lisa"" fra The Room, men det funker ikke i det hele tatt og blir i lengden like kleint som ""That's my Bush""-punchlinen fra sitcomfadesen med samme navn. 

At Wiseau prøver å gjenskape ""suksessen"" fra The Room i The Neighbors er overtydelig gjennomgående. 
Men den store forskjellen, som gjør at serien ikke funker i det hele tatt, er at han denne gangen faktisk prøver han å være morsom. 
I The Room var det helt uintensjonert. 

Å lide seg gjennom en episode av The Neighbors er som å se en spilleliste med det første minuttet av dårlige amatørpornofilmer som prøver å ha en story. 
Men hvor slike filmer redder seg inn med sex, prøver The Neighbors seg på en punchline for så å klippe til et etableringsbilde av leilighetskomplekset det hele utspiller seg i; etterfulgt av en ny scene over samme lest. 

Tidvise glimt av wiseausk absurdisme 

Av og til kan man skimte av det som gjorde Tommy Wiseaus epos The Room så fantastisk. 
Som når dialoger snubler, viktige plottpoeng plutselig dukker opp for så å være glemt i neste scene, og den meningsløse vektleggingen på å kaste ball hele tiden. 
Men dette blir bare glimt av hva serien kunne ha vært og drukner fort i platte rollefigurer som skriker så høytalerne dine begynner å sprake mens kameraet løper rundt en sofa på jakt etter en høne. 

I den andre delen av spekteret finnes innslag av lite gjennomtenkte filosofiske krumspring som kanskje skal være en form for samfunnskritikk. 
Som når den ene av Tommys karakter (han spiller selvfølgelig flere roller journ. anm.), Charlie, prøver seg på samfunnskritiske sleivspark som ""It's America, [kunstpause] you can fire and hire!""; eller mer underfundige replikker som ""You don't have to write it down. 
It's not ObamaCare, okaaaay?"". 

Også har du noen dramaturgiske og klippetekniske valg som er så stikk i strid med alt mulig annet som noensinne har blitt gjort i en tv-serie. 
Som når ""i neste episode""-teaseren begynner fem minutter før episoden er avsluttet, og kryssklippes med sluttscenen så vi både får konklusjonen på dagens eskapader og hva som vil vente oss neste gang samtidig. 

På dette tidspunktet i seeropplevelsen sitter jeg vantro og lurer på om dette skal være en form for dadaistisk kritikk av tv-serier som fortellermedium, eller om de ikke har sett over episoden før de eksportere den fra redigeringsprogrammet. 

Ikke godt nok for pus 

Et uinteressant plot ledsaget av elendig manus, dårlig regi og talentløse skuespillere er ikke nødvendigvis en total katastrofe. 
Det kan fremdeles være mulig å se på, eller i det minste å ha på i bakgrunnen så katten din ikke skal føle seg ensom når du er borte på langtur. 
Men i tillegg til dette preges The Neighbors av et så slett teknisk håndtverk at det er fysisk vanskelig og mentalt slitsomt å se og høre på. 

Dårlig og vinglete kameraføring, bråkete og sprengt lydopptak, til og med redigerings- og etterarbeidet er så gebrekkelig utført at det hadde gjort enhver film eller tv-serie useelig. 
Når materialet i utgangspunktet er så tarvelig at det aldri burde blitt rettet et kamera mot det, blir summen det dårligste som noensinne har blitt distribuert av en profesjonell aktør (Hulu). 

Greit nok at du rollebesetter tv-serien din med tilfeldige folk du ser på gata. 
Men du bør i det minste sørge for at stakkaren du setter til å klippe sammen rælet ditt har sett et redigeringsprogram før. 

Det som fungerer best i denne serier er dørhåndtakene, som ikke utpeker seg i noen som helst grad. 

Udugelig søppel 

Jeg elsker situasjonskomedier og har kosa meg gjennom et dusin runder med The Room. 
Sånn sett burde jeg være midt i den utrolig smale målgruppa serien henvender seg til. 

Og jeg skulle så gjerne ha likt det. 
Jeg hadde så inderlig håpa at det, lik sin spillefilmstorebror, skulle være så dårlig at det ble bra. 
Men basert på de fire første episodene kan jeg konstantere at dette er kun helt udugelig søppel, og en slitsom og forferdelig seeropplevelse. 

Jeg hadde aldri i verden sett mer enn de ti første minuttene med mindre jeg fikk betalt for det, og fraråder denne serien på det sterkeste. 
Jeg vet det er en klisjé å si det, men dette er faktisk to timer du aldri får tilbake. 

Serien er ikke tilrettelagt for det norske markedet. 
Vi har sett den på strømmetjenesten Hulu. 
",0
"The Bastard Executioner S01 E01 - E06
The Bastard Executioner er både bloddryppende og uengasjerende på samme tid. 

Wales i det 14. århundre er ikke stedet man vil være. 
Det er et kaldt, grått og nådeløst landskap, dypt splittet av indre konflikt - gnisningene mot Englands eiesyke baroner slår jevnlig ut i brann. 

Men når skaperen av det prisvinnende MC-dramaet Sons of Anarchy (Kurt Sutter) begir seg ut i historisk-fiktivt farvann med The Bastard Executioner, er det likevel viet påfallende mye tid til én manns konflikt. 

Og ja: 
Det lukter stramt av Game of Thrones her også, selv uten beslektning til fantasy-sjangeren. 

Vold avler vold 

Siden The Bastard Executioner handler mest om hvordan én mann streber etter å beholde menneskeligheten sin, hviler det også mye ansvar på én manns skuldre. 

Hovedpersonen møter vi allerede i åpningsscenen, mens han er i tjeneste som ridder for King Edward I. 
Den karakteristisk tåkelagte, britiske steintundraen danner bakteppet når Wilkin Brattle (Lee Jones) og troppen hans blir fanget i bakhold – og slaktet. 

Men Wilkin overlever så vidt ved å spille død blant de andre likene. 
En mystisk jente i Blenda-hvitt manifesterer seg foran ham på slagmarken, med formaninger om at han skal begrave stridsøksen. 
Deretter: 
Noen marerittaktige CGI-hallusinasjoner på magen til en død medsoldat. 
Helten våkner. 

Det han våkner til er en simpel tilværelse som vordende tobarnsfar. 
Landsbyen hans er tynget av høy beskatning, og de lutfattige innbyggerne er i ulage. 
Konflikten eskalerer når Wilkins og gjengen hans bestemmer seg for å sende en voldelig beskjed til namsmannen. 

I løpet av de første 90 minuttene (!) er temaet hvordan vold avler vold, hvordan fortiden innhenter deg når tilværelsen slår sprekker, og – sorry Lee Jones - hvor ukarismatisk en hovedrolleinnehaver i et moderne tv-drama kan ende opp med å være. 

Livet som bøddel 

En karakterdrevet serie som The Bastard Executioner funker dårlig når hovedrollen, den sympatiske og bredskuldrede kjempen med halvlangt hår, blir spilt så flatt og uinspirert at han nærmest bryter med universet. 

Jeg skjønner at han skal spille hardbarka, det er nettopp derfor skuespillerens emosjonelle rekkevidde ikke bør ligge et sted mellom trassig og sutrete. 

Det er ikke før etter i overkant av tre timer med The Bastard Executioner at man har fått vite opphavet til tittelen på serien, og at handlingen egentlig begynner - men allerede da er man bare trøtt av hele greia. 

Og det blir tydelig, etterhvert som handlingen tar form, at mange av feilene skyldes manuset. 
Her er plenty av vage referanser til det okkulte, en heks som med jevne mellomrom hvisker tåkete ""onelinere"" (Katey Sagal), unødvendig detaljert torturporno og pinnestiv dialog. 

Men selv om hovedfokuset er på Wilkin Brattle, eller Maddocks som han etter hvert kaller seg, tar heldigvis serien seg tid til å utforske historien til baronesse Lowry Ventris (Flora Spencer-Longhurst), kona til den onde namsmannen som massakrerte Wilkins familie. 

Lowry Ventris er mer enn bare konemateriale. 
Det er den storøyde baronessens forsøk på å gå sin mann imot og forhandle frem fred med opprørerne som redder de første seks episodene av The Bastard Executioner. 

Den relativt ukjente Flora Spencer-Longhurst gjør en strålende rolle som Lowry Ventris, som både handlingskraftig og skjør, som blåøyd og bestemt, fanget i en skruppelløs tid hvor vold trumfer dialog. 

Det er en kuet storhet og verdighet der, ikke ulikt ""khaleesi"" i Game of Thrones, som gir sårt tiltrengt dybde til en ellers bloddryppende og blodfattig serie. 

Og mens baronessens indre konflikt skjuler seg i krumningen av smilet hennes, lager tittelmann Maddocks trutmunn mens han ser forknytt ut. 

Ingen Game of Thrones 

Å sammenligne The Bastard Executioner med storserien Game of Thrones er like enkelt som det er uunngåelig. 
Og det kunne jo ha vært en heldig sammenligning, all den tid Game of Thrones har befestet sin trone i kategorien blodig tv-drama. 

Problemet er derimot at det Sons of Anarchy-skaperen har klemt inn av makaber vold og fyrig sex, ikke går opp i opp med resten av innholdet – de mange handlingstrådene ved siden av hovedhistorien skal liksom gi serien kompleksitet, men manglende engasjement for karakterene gjør dem bare overflødige. 

Ett eksempel er når The Bastard Executioner forsøker å involvere meg i skjebnen til den tilbakevendende heksen Annora of the Alders (Katey Sagal), uten å fortelle oss en eneste ting om hvem hun er. 
Replikker som ""We make our own demons…"" hever ikke akkurat temperaturen. 

Hvilket bringer oss hit: 
Siden det er vanskelig nok å bry seg om noen man ikke kjenner og ikke liker i virkeligheten, er det desto vanskeligere i en tv-serie. 
Den lunefulle baronesse Lowey Ventris' innsats kan dessverre ikke veie opp for den platte, overspillende hovedpersonen og de uinteressante birollene. 

The Bastard Executioner er først og fremst en serie for de som elsker sjangeren - og knapt nok det. 

""The Bastard Executioner"" er tilgjengelig for strømming på HBO Nordic fra og med 18. november. 
",0
"Last chance Harvey
Voksne mennesker som får en ny sjanse i livet er et populært tema på film. 
Nå er det Dustin Hoffman og Emma Thompson som spiller disse rollene, og det burde de kanskje ikke gjort. 

Voksne mennesker som får en ny sjanse i livet er et populært tema på film. 
Nå er det Dustin Hoffman og Emma Thompson som spiller disse rollene, og det burde de kanskje ikke gjort. 

For dette er halvbra. 
Og halvdårlig. 
Og ganske så uinteressant. 
Manusforfatter og regissør Joel Hopkins har levert et uinspirert produkt som må ty til slitne klisjeer for å få historien til å gå opp. 
Det er hyggelig med folk som forelsker seg, bevares, men må det være så kjedelig som dette? 

Harvey Shine (Dustin Hoffman) drar til London for å være med på datterens bryllup. 
Han er skilt, og har mistet kontakten med familien. 
Han har også mistet jobben. 

Samtidig er Kate Walker (Emma Thompson) single og aldrende i London. 
Deres veier krysses, og ved hjelp av en usannsynlig samtale begynner ting å skje. 

Konstruert krise 

Dette føles litt som ”Før soloppgang”, bare i London i stedet for Wien, og to middelaldrende i stedet for to ungdommer. 
Også her vandres det rundt i byens gater, mens man snakker om livets mysterier. 
Men manuset er ikke så velskrevet at jeg greier å bry meg. 

Joel Hopkins bruker litt for mange verktøy fra kjærlighetsfilmverktøyboksen, som den uunngåelige krisen som setter hele forholdet i fare. 
I denne filmen er krisen så konstruert at det er umulig å tro på den. 

Manus under pari 

Både Dustin Hoffman og Emma Thompson er selvfølgelig store skuespillere med fantastiske bedrifter bak seg. 
Her tror jeg de gjør det de kan med et manus under pari. 

”Last chance Harvey” har noen søte scener, og noen interessante konfliktsituasjoner, men er til syvende og sist en film som vil bli forbigått av publikum. 
Det finnes ikke nok gode grunner til å se denne på kino 
",0
"The Ugly Truth
Er det virkelig plass til denne OG ”The Proposal” samtidig på kino? 
Jeg tror ikke det. 

Å nei, ikke enda en! 
Jeg er i utgangspunktet ikke totalt fremmed for tanken på å se enda en film om to mennesker som åpenbart skal ende opp sammen,men ikke innser det selv før et godt stykke uti historien. 
Men da må det gjøres smart, helst en stor dose humor, og med knivskarp dialog. 

Slik er det dessverre ikke i ”The Ugly Truth”, en film med gode intensjoner, men som kjeder vettet av meg, til tross for to solide navn i hovedrollene. 
Er det virkelig plass til denne OG ”The Proposal” samtidig på kino? 
Jeg tror ikke det. 

Hjelp til selvhjelp 

Abby (Katherine Heigl) er produsent i en tv-kanal i Sacramento. 
Der blir hun tvunget til å samarbeide med Mark (Gerard Butler), en frittalende herre, som forteller sine brutale sannheter om forholdet mellom menn og kvinner i segmentet ”The Ugly Truth”. 
Mark hevder han kan hjelpe Abby til å få seg type ved hjelp av sine metoder, og de inngår en pakt. 
Mark hjelper Abby med kjærlighetslivet, mot at Abby hjelper Mark til å bli tv-stjerne. 
Hvordan tror du det ender? 

Forutsigbart 

Jeg sukket tungt da jeg umiddelbart skjønte hvordan resten av filmen kom til å utspille seg, og sukket enda tyngre da jeg fikk rett. 
Jeg skjønner at ikke alle filmer kan overraske med totalt uventede vrier og vendinger, men om man skal fortelle en slik historie, MÅ den krydres med noe sofistikert, originalt og spennende. 
Katherine Heigl spilte selv i ”Knocked Up”, som er et kroneksempel på det jeg snakker om. 
Høydepunktet i ”The Ugly Truth” er bare en fjernstyrt, vibrerende dametruse. 

Dårlig kjemi 

Filmen blir så vidt spiselig på grunn av Heigl og Butler. 
Hun fordi jeg falt for henne i ”Knocked Up”. 
Han fordi han jo tross alt er Kong Leonidas! 
Skulle jeg vært en annen mann, måtte jeg vært Gerard Butler! 
Men jeg sporer ingen spesiell kjemi mellom dem i ”The Ugly Truth”, selv om de forsøker. 
Det blir en rutinemessig romanse som aldri slår ut i full blomst på lerretet 
",0
"Did you hear about the Morgans?
En søt og velmenende, men også forutsigbar og tannløs, film. 
Jeg liker humor som biter litt. 
Denne filmen trenger gebiss. 

Hugh Grant og Sarah Jessica Parker møtes til dyst i den ganske så unødvendige komedien «Did you hear about the Morgans?». 

Den er søt og velmenende, men også ufattelig forutsigbar og tannløs. 
Jeg liker humor som biter litt. 
Denne filmen trenger gebiss. 

Vitne til mord 

Ekteparet Paul og Meryl Morgan (Hugh Grant og Sarah Jessica Parker) må inn i et midlertidig vitnebeskyttelsesprogram etter å ha sett et mord bli begått i New York. 
De blir flyttet til den bittelille byen Roy i Wyoming, der de må bo hos sheriff Wheeler (Sam Elliott). 

Problemet er at Paul og Meryl er separerte, og må nå forsøke å reparere ekteskapet samtidig som de har en leiemorder etter seg. 

Kjemien mangler 

Det viktigste i slike filmer er at skuespillerne har den litt vanskelig definerbare kjemien i samspillet. 
Hugh Grant og Sarah Jessica Parker har det dessverre ikke. 
Jeg føler ikke på noe tidspunkt at dette er to mennesker som hører sammen og som jeg bør binde meg følelsesmessig til. 

Deres forhold til sheriffen og hans skyteglade kone (Mary Steenburgen) kunne med hell gitt filmen kontrastfylt komikk, men det utnyttes ikke. 
De er kun tilstede for å gi overfladisk livskunnskap fra grasrota. 

Ren og skjær latskap 

Jeg føler heller ikke at ekteparet Morgan er under noen direkte trussel. 
Det er rimelig åpenbart fra starten at dette ikke er den typen film der en leiemorder vil lykkes. 

Når han tilslutt dukker opp, løses situasjonen så og si uten noen former for action eller spenning. 
Det er synd, for omstendighetene legges til rette for fartsfylt underholdning. 
Så hvorfor skjer ikke det? 
Det må skyldes ren og skjær latskap! 

Rett og slett dårlig 

Jeg har lenge vært en av Hugh Grants tilhengere. 
Jeg liker stort sett alle de romantiske komediene han er med i, selv de middels gode. 
Men «Did you hear about the Morgans» er rett og slett dårlig. 
Lite fungerer som det skal, og det ble en utilfredsstillende filmopplevelse for min del. 

Regissør Marc Lawrence har laget flere romantiske komedier på 2000-tallet. 
Jeg synes at både Grant og Lawrence nå bør vurdere å prøve seg i nye sjangere 
",0
"Alpha Protocol
Huff, styr unna! 

- Jeg har jobbet med dette spillet (noe jeg ikke er stolt over) ... Sega burde ha kansellert Alpha Protocol i stedet for Aliens-spillet. 

Dette skriver en anonym person i kommentarfeltet på nettstedet Joystiq sin anmeldelse av Alpha Protocol, jeg er enig. 

En god idé 

Det å kombinere et rollespill med en spionhistorie og sniking, høres utrolig spennende ut. 
Det finnes heller ikke mange spill som har tatt nettopp rollespillmekanikken vekk fra fantasiverdenen, om vi ser bort i fra Fallout-serien da selvsagt. 

Etter en mislykket operasjon våkner agenten Michael Thorton i en militær sykestue, en fremmed kvinner ringer tilfeldigvis på PDA'en og forteller at han ligger tynt an. 
Den amerikanske regjeringa jakter på han og har kuttet all hans kontakt til offentlige kilder og systemer. 
Overbevist (eller paranoid) tar han i bruk alphaprotokollen som gir han mulighet til å fortsette som agent ""undercover"". 

For det er selvsagt en stor konspirasjon inne i bildet, og Thornton skal avsløre hele greia. 

En troverdig historie, eller i det minste en engasjerende historie er utrolig viktig, og det er på dette punktet Alpha Protocol feiler. 
Dette har jeg hørt, sett og spilt før. 

Stivt og unaturlig 

Jeg hyllet Red Dead Redemption for troverdige stemmeskuespillere og figurer, kan jeg ikke si helt det samme om Alpha Protocol. 
Animasjonen og grafikken til figurene vitner om at spillet burde ha kommet for to år siden, og dialogen er fylt av unaturlige pauser og kleine sitater. 
Skuespillerne gjør alt de kan for å redde historien, og det skal de ha honnør for. 

Du kan ofte velge hvordan Thornton skal reagere og svare i samtaler og i situasjoner, ved å angi hans humør. 
Skal du svare aggressivt, flørtende eller listig på hva en annen karakter sier? 
Trykk på anvist knapp før tiden går ut. 
Jeg må si at i utgangspunktet høres dette ut som et smart konsept, og i spillet vil karakterer reagere svært forskjellige alt ettersom hva slags holdning du velger å ha. 

Dessverre fungerer ikke dette i praksis, og ettersom du ikke vet hva som vil bli sagt kan du ende opp med et helt annet resultat enn det du ønsket. 

Ettersom dette også er et rollespill, vil du få erfaringspoeng for å ta ned fiender, enten i nærkamp eller med våpen. 
Hvordan vår venn Thornton klarer å få noe erfaring ut av kampene sine i det hele tatt er et STORT mysterie for meg. 

Tilbakestående fiender 

Ja, jeg vet det er et ord jeg ikke bør kaste rundt meg uten omtanke. 
Likevel må jeg si at når nær halvparten av fiendtlige figurer og soldater velger å kaste fra seg sine håndvåpen for å storme mot meg, ikke vitner om særlig høy intelligens. 

Det er stort sett kun nødvendig å stå stille mens fiender kaster seg mot meg fra høyre og venstre, som om de ikke har noe høyere ønske i livet enn å bli skutt av nettopp meg. 

Om du mot formodning skulle bomme på alle disse hjerneløse tullingene, så slår han meg en gang før han løper tilbake for å finne pistolen han kastet fra seg tidligere. 
Ugh, blir nesten sint når jeg skriver dette, så irriterende er den kunstige intelligensen i Alpha Protocol. 

Vanskelig kombinasjon 

Det er absolutt ikke lett lage et spill som er en blanding av tredjepersons actionspill og et rollespill, og jeg vil påpeke at selve rollespillelementene nok er det som fungerer best i Alpha Protocol... tross alt. 

Frem til nå har jeg ikke nevnt grafikken, bortsett fra stive og humoristiske figurbevegelser. 
Det fordi at et spill kan ha dårlig grafikk, og fortsatt være spennende. 

Alpha Protocol er hverken spennende eller har god grafikk. 

På min Playstation 3-konsoll hadde spillet flere grafiske feil enn jeg gadd å telle, grafikken hakket flere ganger og så ut som den var flere år gammel. 

Dette spillet hadde potensiale, men er gjennomsyret at slett håndverk. 
Stor valgfrihet til å styre spillets historie og samtale veier opp for mange feil, men ved dagens slutt har du hørt, sett eller spilt dette før 
",0
"ArkanoArena
Nyversjonen av Arkanoid fenger ikke 

Du har helt sikkert opplevd den endeløse tidsfølelsen Arkanoid kunne gi? 
Jeg satt foran den digre pc-en hjemme og skjøt ned fargerike blokker mens timene fløy og øynene ble slitne. 
Den utslitte følelsen i øynene pleier jeg jevnlig i min jobb, og jeg har kjent det litt mens jeg har holdt på med ArkanoArena. 

Det visuelle er det ingenting å utsette på 

Men jeg har også blitt frustrert. 

ArkanoArena er dessverre ikke like fengende og vanedannende som Arkanoid i sin tid var, og dette skyldes at kontrollerbarheten ikke er bra nok. 
En generalsmell for et spill som trenger å kunne spilles med stor nøyaktighet, og som har røtter tilbake til Breakout og Pong. 

Fomling og kløning 

Først og fremst skjønner jeg faktisk ikke hvordan jeg skal skyte ut ballen. 
Det er veldig pinlig, men helt sant. 
Jeg greier det alltid etter litt knoting, men jeg vet ikke hva det er jeg gjør som skyter den ut. 
Frenetisk kladding med fingrene rundt stingeren gjør som regel nytten, men det står ingenting om dette i hjelpemenyen. 
Etter en stund skjønner jeg at jeg må dobbelttrykke inne i feltet som jeg bruker for å gli stingeren til høyre og venstre. 
Veldig pinlig. 
Og unødvendig, synes jeg. 

Stingeren er, som du sikkert har skjønt nå, den svevende plata jeg blokker ballen med. 
Denne kan styres på to forskjellige måter, avhengig av om jeg vil gli en finger frem og tilbake på iPaden i synk med stingeren, eller om jeg vil holde iPaden med begge hender og styre stingeren ved å trykke på sidene med hver tommel. 

Begge deler har sine ulemper, og jeg greier ikke å bestemme meg for hva som er best; ha best kontroll over stingeren ved å skli fingeren frem og tilbake og samtidig bli ekstremt svett og varm på fingertuppen eller trykke med tomlene ute på sidene og ha mindre kontroll? 
Jeg tenkte at Arkanoid på iPad var en god ide når jeg leste om det, men dette er rett og slett ikke godt nok. 

Nytt og lekkert utseende 

I en slags oppdateringsbutikk kan jeg også handle diverse stæsj til stingeren min, siden ArkanoArena er litt mer langsiktig og legger opp til at jeg skal kjøpe oppgraderinger i stedet for at disse tingene bare ramler ned fra himmelen. 
Oppgraderingene jeg kjøper, blir med videre i spillet. 

Det visuelle er det ingenting å utsette på, og den gamle klassikeren har fått nytt steampunkutseende og ny musikk. 
Musikken er bare irriterende, men de store zeppelinerne og ubåtene og det majestetiske landskapet som glir forbi i bakgrunnen er fint å se på. 
Men det er ikke bakgrunnen eller musikken som er poenget med et slikt spill. 

En nestegenerasjons Arkanoid må fenge i like stor grad som den forrige. 
Dit er det langt igjen. 
",0
"Test Drive Unlimited 2
Skal dette være et bilspill? 

Helt til å begynne med må jeg presiere - jeg aner ikke om spillstudioet Eden forsøker å være ironiske, eller om de faktisk har prøvd å lage et bra spill. 

Test Drive Unlimited 2 (TDU2) er på en side overraskende og omfattende, men på den andre siden er det kleint og stygt. 

Allerede nå kan jeg si at du bør være ""die hard""-tilhenger av forgjengeren for å få noe ut av dette. 

Party in Ibiza 

Med to store øyer har du god plass til å utfolde deg på i TDU2. 
Dette er et åpent bilspill, som tar meg seg elementer fra rollespill for å skape en mer engasjerende spillopplevelse 

Spillet starter med en kort introduksjon, hvor du velger en figur og blir introdusert til det usle livet ditt. 

Du er en enkel parkeringsvakt, som har lyst på alt det gode i livet. 
Og jaggu får du ikke mulighet til å jobbe deg til topps i partyverden. 

Helt plutselig bestemmer en rik kjerring seg for å forbarme seg over deg, hun gir deg helt umotivert en plass i et stort tv-show om racing. 

Og ja, jeg bruker ordet kjerring. 
Hun er nemlig utrolig irriterende - faktisk vil jeg si at de aller fleste figurene i TDU2 er utrolig irriterende. 

Kroppene er dårlig animert, ansiktene er enda verre og stemmene høres ut som de er lest inn i fylla. 

Dette var knapt akseptabelt i 2004, og det er overhodet ikke greit i 2011. 
Grafikken i resten av spillet overbeviser heller ikke, bilene er vakre - men omgivelsene er kun marginalt bedre ut enn forgjengeren. 

Tonnevis av ting å gjøre 

Så langt har jeg brukt omtrent 200 ord på å irritere meg over rammeverket for det som spillet egentlig handler om - nemlig bilkjøring. 

Du kan oppnå ni forskjellige ""førerkort"" ved å bevise dine kunnskaper om bremsing, fartsprøver og navigering - alle delt inn i tre kategorier: ""Asphalt"", ""Offroad"" og ""Classic"". 

Gjennom å samle biler, utforske områder og gjøre stunts samler du poeng, som brukes til å gå opp i nivå. 

Dermed er det mye å gjøre i TDU2, i tillegg til oppdragene - spillet er fylt til randen med innhold. 
Det hjelper ikke mye når også selve bilkjøringa er dårlig. 

Ræva kontroll 

Gran Turismo 5 satte en ny standard av hva vi kan forvente oss av seriøse bilspill, dette spillet når ikke GT5 opp til knehasene en gang. 

Selv med alle hjelpemidler slått av (spillet reklamerer selv at dette er for seriøse bilspillentusiaster) oppfører bilene som som om de enten er A) limt til veien eller B) opphever fysikkens lover. 

Greit nok at jeg setter ting på spissen her, men at jeg har i løpet av mine timer med spillet ikke klart å oppleve en mestringsfølelse på noen av bilene sier det sitt. 

Mest av alt fremkaller spillet en følelse av frustrasjon i meg, det er ikke bra. 

Alltid online 

TDU 2 er hele tiden koblet til nett, og du kan møte andre spillere på de to øyene til en hver tid. 

Du kan møte andre spillere, få nye oppdateringer og beskjeder hele tiden - det er et spennende konsept, men som dessverre utelukker mange brukere.Ikke alle konsollspillere er på nett hele tiden - det å la en viktig del av spillet være utilgjengelig når en ikke er på nett, er ikke bra. 
PC-versjonen av spillet har også slitt kraftig med servere, noe som har gjort at det har vært umulig å spille til tider. 
Dette er nå fikset i følge utvikeleren. 

Jeg ventet meg et spennende og åpent bilspill, med en ny måte å tenke online/offline på - det fikk jeg ikke. 

Min anbefaling til utvikleren Eden er å fokusere på kjøreopplevelsen og de spennende flerspillerkonseptene til neste spill. 

Dette er et spill som på nær sagt alle fronter hører til i forrige tiår. 

Dømmer jeg TDU2 for hardt? 
Har du spilt spillet, vil vi gjerne høre fra deg i kommentarfeltet. 

Spiller er anmeldt på Xbox 360, men er også tilgjengelig på PC og PS3. 
",0
"Duke Nukem Forever
Burde aldri vært gitt ut. 

Duke Nukem Forever (DNF) kunne aldri blitt et bra spill, uansett. 

Våre forventninger har økt i takt med hvor lenge vi har venta, og alle har sin egen formening om hva som skal til for at et nytt Duke Nukem-spill skal bli bra. 

Bare kjedelig 

14 års venting har gjort oss i publikum ekstremt kritiske, og utviklerne som har laget spillet har prøvd å bøte på dette ved å stappe det fullt av ting de håper folk flest vil like. 

DNF prøver på veldig mye, men spillet lykkes ikke med noe av dette. 

Ikke tro at dette betyr at DNF dermed er verdens dårligste spill. 
Nei, det var faktisk noe som ikke fornærmet forventningene mine. 

Du kan være bajas, tråkke på ting og gjøre gærne greier - men det hele mangler humoren, brodden og gleden til de originale spillene. 

Dette spillet er for meg på sitt aller beste middelmådig, men på sitt verste kjedelig. 
Og er det noe DNF ikke bør være, så er det kjedelig. 
Et par timer inn i spillet mistet jeg gløden over å endelig få komme tilbake til den gale verdenen til ""the Duke"" - og da mistet jeg også all lyst til å spille spillet. 

Duke Nukem Forever hadde vært et bedre spill om det aldri nådde ut i butikkene. 

Hva mener du om spillet? 
Legg inn din kommentar under bildet av 'the Duke' slik vi bør huske ham! 
",0
"Wii Play:Motion 

Kjedelig spill - fin kontroller. 

Wii Play: 
Motion er en samling småspill til Nintendo Wii. 
For noen år tilbake hadde Nintendo stor suksess med et lignende spill som har solgt over 26 millioner eksemplarer verden over. 

Jeg kan imidlertid med en gang konstatere at Wii Play: 
Motion aldri i verden kommer til å gjøre det like bra som Wii Play. 
Du skal lete lenge etter et spill som er så kjedelig som dette! 

Spillene er kjipe 

Wii Play: 
Motion består av tolv småspill og du bruker din Mii-figur til å spille med. 
Med noen få unntak er de fleste spillene middelmådige greier. 

Enten jeg skal daske ned skadedyr som stjeler grønnsaker fra hagen min, kaste fiskesprett på sjøen eller skyte ned UFO-er, så sitter jeg igjen med en kjedelig følelse av at jeg har prøvd alt før. 

Noen av spillene har en anelse mer å komme med. 
Puslespillaktige ""Teeter Totter"", som går ut på at du skal balansere og smelle til en liten ball for å knuse forskjellige målskiver, er litt artig. 

""Spooky Search"" har et interessant konsept. 
Du skal lete etter et spøkelse ved å peke kontrolleren rundt omkring i rommet, til og med bak deg selv. 
Kontrolleren sender ut en pipelyd alt etter hvor nærme spøkelset er og når du har funnet det må du ta tak og sende spøkelset mot skjermen. 

Ikke akkurat banebrytende, men litt morsomt var det jo. 
De ulike spillene i pakka kan spilles med opp mot fire deltagere, og det hele blir en tanke mer festlig med flere på laget. 

Kontrolleren er fin 

Wii Play: 
Motion kommer i en pakke med kontrolleren Wii Remote Plus. 
Spillet er ganske enkelt laget for å vise frem Nintendos Motion Plus-teknologi, som gjør at Wii-en kan fange opp bevegelsene dine mer presist. 

Den eneste grunnen for å kjøpe spillet er den snasene rød kontrolleren som du kun får kjøpt i denne pakken. 
Jeg kunne bare ønske at presentasjonen av teknologien var en smule mer underholdende. 

Et legitimt spørsmål å stille er: 
Hvorfor i all verden kommer denne spillpakken nå? 
Wii Motion Plus kom allerede i 2009 og Wii Remote Plus som har Motion Plus integrert i kontrolleren kom høsten 2010. 

Det eneste jeg kan komme på er at Nintendo ønsker å ruste oss opp til Zelda: 
Skyward Sword som kommer senere i år. 
Hvis du ikke har en Wii Remote Plus enda, foreslår jeg at du venter til da med å skaffe deg en. 

Jeg gleder meg i alle fall veldig til å teste hvordan Motion Plus-teknologien fungerer i en skikkelig sverdkamp! 
",0
"Harry Potter and the Deathly Hallows:Part 2 - The Game 

- Fikk meg til å sovne på jobben. 

Det er en kjent affære at spill basert på film har et rykte på seg for å være både dårlige og forhastede. 
Men i dette tilfellet er det ikke snakk om en hvilken som helst film, men selveste konklusjonen på vår tids største saga. 

Jeg gikk inn med den antakelsen at spillet ville behandle denne storslåtte avslutningen med en viss grad av kjærlighet og respekt, men dessverre levde det opp til alle filmspillklisjeene. 

Spillet er ensformig, kjedelig og uten dybde eller gjenspillsverdi, og personlig vil jeg alltid huske det som spillet som fikk meg til å sovne på jobb for første gang. 

Helautomatiske tryllestaver 

Enkelte filmspill handler om hva som skjer før, etter eller parallelt med fortellingen i filmen. 
Harry Potter and the Deathly Hallows: 
Part 2 - The Game har en mer klassisk modell, og følger filmens handling til punkt og prikke. 
Den vesentlige forskjellen er at spillet slenger inn actionsekvenser ved hver mulige anledning. 

Selv om filmene både har spenning, action og drama, handler dette spillet bare om å skyte folk. 

Du springer gjennom trange lineære omgivelser og hver gang fiender dukker opp søker man dekning bak steiner og lave murer. 
Designfilosofien bak kampsystemet følger etablerte konvensjoner, og kunne vært hentet fra et hvilket som helst tredjepersonsskytespill. 

Du har rundt seks angrepsformularer, som hver har et bruksområde. 
Stupefy fungerer som en semi-automatisk pistol, expulso er din rakettkaster og med petrificus totalus kan du gå frem som en snikskytter. 

Hvert kampsekvens varer i noen minutter, og etter at du har endt karrieren til tyve, tredve trollmenn, springer du noen meter videre for å gjøre det samme på ny. 

Dette gjør du om, og om igjen til en videosnutt bringer fortellingen videre til neste område. 

Selv om kampsystemer henter inspirasjon fra spill som Gears of War og Mass Effect, er gjennomføringen særdeles mangefull. 

Ingen av våpnene, rettelse, 'trylleformularene' er har noe futt i seg, og de mektigste angrepene føles omtrent ut som å røre rundt i teen på en rolig søndag. 

Hjernedød action med lite variasjon og det spennende Harry Potter-universet smelter dårlig sammen, og dermed sitter vi igjen med et spill som ikke klarer å appellere i det hele tatt. 

Se, men ikke røre! 

Grafikken og videosekvenser i Harry Potter and the Deathly Hallows: 
Part 2 - The Game holder et nivå som er helt akseptabelt for dagens nivå. 
Grafikken vil nok imponere uerfarne spillere, men dette skyldes nok i all hovedsak overdreven bruk av lyseffekter rundt figurenes kropper. 

I tillegg til det søvndyssende kampsystemet er spillets andre store svakhet en totalt manglende innsikt i hva som 'egentlig' er moro for spilleren. 

Hver gang spillet nådde en spenningstopp og jeg trodde jeg endelig skulle få gjøre noe kult og spennende, som å fly på en sopelime, tok automatikken over, og jeg ble sittende igjen som en bitter og etterlatt Askepott mens videosekvensen snurret i gang. 

Klarer ikke å bevege 

Etter omtrent to timer hadde jeg allerede sovnet en gang, og fant frem Playstation Move-utstyret, for å se om jeg kunne heve opplevelsen med litt fysiske bevegelser. 

Selv om jeg ikke er en stor tilhenger av bevegelseskontrollere, var det utrolig skuffende å finne ut at jeg verken skulle vifte eller gestikulere. 
Isteden opererte spillet som et hvilket som helst skytespill til Nintendo Wii. 
Du sikter som med en pistol og trykker på en knapp for å skyte. 

Hvorvidt du spiller dette med en vanlig kontroller eller Move har lite å si for den helhetlige opplevelsen, og mine egne funn tyder på at begge deler er like søvndyssende, selv etter en god natts søvn. 

Spillet har noe ekstrainnhold i form av samleobjekter som låser opp musikk, bilder og utfordringer, men med et så mangelfullt grunnlag har dette absolutt ingenting å si. 

Har glemt spillopplevelsen 

Selv om jeg var relativt optimistisk da jeg satte meg ned med spillet, er det ikke akkurat en overraskelse at Harry Potter and the Deathly: 
Part 2 - The Game er så opptatt av å gjengi filmens handlingsforløp at det selv glemmer at spill handler om interaktivitet. 

Spillet hopper mellom digitaliserte høydepunkter fra filmen, og hjernedøde skytesekvenser. 

Dessverre får spilleren aldri gjøre noe morsomt eller interessant, og kampsystemet er en ensformig og overfladisk etterligning av en etablert oppskrift, som rett og slett ikke passer inn i Harry Potter-universet. 

Anmeldelsen tar utgangspunkt i Playstation 3-utgaven. 
",0
"Call of Juarez:The Cartel 

En forhastet fadese. 

Da den første traileren for Call of Juarez: 
The Cartel ble lansert under Game developers conferance tidligere i år, ble jeg veldig imponert. 
Det moderne western-konseptet virket som en genuint god idé, og spillbarheten fra forgjengerene var solide saker. 

The Cartel er et gammeldags førstepersons skytespill, men ikke på en god eller minneverdig måte. 
Dette er en prematur utgivelse som vil bli husket som et av årets største skuffelser, og seriens siste dødsspasme. 

Spillet beveger serien fra trygge western-røtter, til en moderne tolkning som har utformet seg som en slags trailertrash-western. 
Sheriffer har blitt erstattet med barske politifolk, og hest og kjerre med bensinslukende amerikanske biler. 

Selv om ideen er god, er dette et eksperiment som åpenbart har blitt utgitt alt for tidlig. 
Spillets grunnleggende skytemekanikk er middelmådig på sitt beste, og alt annet er uferdig og mangler grunnleggende finpussing som må til for å være konkurransedyktig per dags dato. 

Her er det rett og slett snakk om spillverdenens svar på en rett på DVD B-film. 

'Trailer-trash'-western 

Spillets fortelling begynner rett etter at et meksikansk narkokartell har bombet hovedkontoret til det amerikanske DEA. 
Staten har på grunn av diplomatiske forhold med Mexico et begrenset handlingsrom, og velger derfor å sette en lyssky supertrio på saken. 

For å danne denne trioen har man hentet inn hissigpropper fra tre organisasjoner, med tre ulike etnisiteter, og ja du gjettet rett, tre forskjellige spesialiseringer og tre motiv. 

Kim Evans er den dyktige afroamerikanske FBI-dama med koblinger til kriminelle gjenger, Eddie Guerra er en vittig og rappkjefta latinamerikaner med et seriøst gamblingproblem, og politimannen Ben McCall er en fattigmanns Chuck Norris-imitator, med et selvdestruktivt forhold til kvinner. 

Sammen skal dette superlaget få bukt på de meksikanske narokartellene, koste hva det koste vil. 
Underveis på reisen fra Los Angeles til Mexico blir det mye skyting, eksplosjoner, tørre vitser og ikke minst en kraftig overdose infantil banning. 

Det enkleste er noen ganger det verste 

Spill som Soldier of Fortune og Bulletstorm hadde ekstremt grunnleggende premiss, som fungerte nettopp fordi de kompenserte for dette, ved å appellerte til oss på et instinktivt nivå. 
Med andre ord tilfredstilte de den krigerste psykopaten i meg, som finner underholdning i å skyte av kroppsdeler på digitale mennesker. 

Men i dette spillet fikk jeg absolutt ingenting ut av å ta livet på verken amerikanske eller meksikanske gjenger. 

Grafikk og kunstig intelligens ligger flere år bak dagens standard, og kampsystemet er uten appell eller finesse. 

Kontrollene fungerer helt greit, og våpenfølelsen er helt midt på treet, men ensformige og forutsigbare fiender fører til at dette fort blir ekstremt kjedelig. 

Du kan spille gjennom spillet som alle de tre figurene, som har småvariasjoner i sin spillbarhet. 
Politimannen McCall er ekstra dyktig til å lade om revolvere og foretrekker nærkamp, Eddie Guerra kan bruke to maskinpistoler samtidig og fungerer best på mellomavstander, mens Kimberly Evans er langdistansespesialisten. 

Kampsystemet har to redskap som hjelper deg med å ta knekken på fiender. 
Den første av disse er den eneste gjenlevende arven fra forgjengene, nemlig en saktefilm-modus. 

Det andre redskapet er noe så ordinært som dekningsild. 
Spillet forklarer gang på gang at du må bevege deg fra dekning til dekning når dine lagkamerater skyter mot fiendene. 
Sunt fornuft blir med andre ord presentert som en ny og grensesprengende funksjon. 

Når man ikke skyter til fots, kjører man rundt i en bil. 
Dette virket lovende til å begynne med, men da jeg innså at dette var en totalt lineær affære ble jeg svært skuffet. 

Biler som blokkerer andre veier enn den ruta du egentlig skal ta, er umulig å flytte på, og hvis du prøver å utforske en alternativ vei, så feiler du uansett oppdraget. 

VM i banning 

[caption id=""attachment_112768"" align=""alignright"" width=""310"" caption=""Ben McCall skulle ønske han var Duke Nukem. 
(Foto: Ubisoft). 
""][/caption] 

Den første timen var en overveldende opplevelse, og jeg ble sterkt påminnet om hvor flinke vi som spillere er til å unngå dårlige spill. 
Sist gang jeg spilte noe som ga meg den samme følelsen, var i 2007 da Soldier of Fortune: 
Payback ble lansert, et katastrofalt dårlig spill. 

The Cartel mangler grunnleggene finpussing, og det er helt åpenbart at dette spillet ble sluppet ut i en halvferdig tilstand. 

Spillet har lag på lag med svakheter, og spillets eneste styrke er dessverre den første traileren som kom under GDC i februar. 

Hvis man dekonstruerer spillet til sine mest grunnleggende komponenter, er det problematisk på grunn av urovekkende stygg grafikk og intetsigende action som ikke klarer å underholde. 
Ser man derimot nærmere på de mer overfladiske aspektene, er lydarbeidet halvferdig og figurene uinteressante klisjér. 

Men det mest slitsomme med dette spiller er all banninga. 
Jeg er personlig veldig glad i banning, men dette spillet prøver åpenbart å slå en eller annen verdensrekord, og det blir etter hvert bare plagsomt pinlig. 

Absolutt alt du foretar deg i spillet følges av en klisjéfull kommentar som minst inneholder like mange banneord som verb. 
Dette er et spill som sikkert vil imponere tolvåringer og wrestling-fans, men for oss andre blir dette en smule for barnslig. 

Lydsporet er helt greit, men stemmearbeidet er blodharry, og når machomannen McCall blander inn grove banneord i Boondock-saints aktige presentasjoner av 'kule' bibelvers får jeg vondt helt inn til sjelen. 

Lydsynkroniseringen er også et makkverk, og det hele føles omtrent som å kjøre med en GPS som henger tyve sekunder bak. 
Mine lagkamerater kunne systematisk finne på å rope at jeg måtte ta til høyre, selv om jeg gikk i en gang som kun hadde en dør på venstre side. 
I bilsekvensene er dette ekstra slitsomt siden man fort kan feile oppdraget på grunn av lagkameratenes underutviklede stedsans. 

Ikke hele sannheten 

Call of Juarez: 
The Cartel skryter på seg en spennende og innovativ flerspilleropplevelse. 
Dette handler om at de ulike figurene kan plukke opp gjenstander knyttet til deres private agenda. 
Guerra er interessert i dop, Evans i overvåkelsesopptak og McCall mobiltelefoner. 

Spillere skal så både samarbeide om å fullføre nivå, men samtidig gå bak ryggen på hverandre å plukke opp disse gjenstandene uten å bli oppdaget av de andre. 

Denne modusen har jeg ikke testet ut, så denne anmeldelsen tar kun for seg enkeltspilleraspektet. 

The Cartel vil sannsynligvis bli husket som en uverdig avslutning på en godt likt spillserie, og et av årets mest skuffende spill. 
Utvikleren Techlands er for tiden mer aktuelle med den kommende storsatsninger Dead Island, og det virker rett og slett som at kvaliteten i The Cartel reflekterer selskapets økonomiske prioriteringer. 

Spillet ser og høres halvferdig ut, og både fortelling og persongalleri vil neppe appellere til noen som ikke har hatt en ufrivillig hovedrolle i det amerikanske reality-programmet Cops. 

Så sannsynligheten for at vi får se mer til denne merkevaren er dessverre ekstremt liten etter denne forhastede fadesen. 

(Anmeldelsen er basert på Xbox 360-utgaven) 
",0
"Trauma
Kunstjåleri utkledd som spill. 

Er spill kunst? 
Dette spørsmålet har i løpet av de siste årene engasjert både spillentusiaster og motstandere, men også en bølge av selverklærte kunstspill. 
Selv om disse ofte ender opp å være jålete og opportunistiske makkverk, har jeg valgt å holde meg åpen for denne voksende trenden. 

Trauma er en samling fotografier, som til sammen utgjør et simpelt og kortvarig pek-og-klikk-spill. 
Markedsføringen fikk meg til å tro at dette var en dyp og katarsisk opplevelse, men i realiteten er dette den pretensiøse ekvivalenten til fjasing i Google Maps. 

Bildene er pene, og de første minuttene er man ekstremt spent, men hele spillet varer i knappe tyve minutter og er langt ifra like tankevekkende og innovativt som skaperen selv hevder. 

Et kort spill om drømmer 

I Trauma beveger du deg gjennom drømmesekvenser som tilhører en kvinne som overlevde en trafikkulykke. 

Hvis man skal se dypt på spillet, så handler det om å utforske kvinnens emosjonelle og psykologiske ballast, på det overfladiske nivået er dette derimot et spill som handler om å klikke rett plass på skjermen. 

Spillet har totalt fire drømmer som varer i rundt to til tre minutter per gjennomgang, og kan ha flere mulige slutter, selv om det virker som om kun en av de beveger fortellingen videre. 

Drømmene foregår i urbane strøk på natterstid, og du beveger deg eller ser nærmere på objekter ved å klikke på bestemte områder på skjermen. 
I Trauma handler det ikke om å kombinere gjenstander eller løse vanskelige utfordringer, isteden har man visse musegester som åpner veien videre. 

Eksempelvis kan man løfte opp en stor stein med en sirkelaktig bevegelse, og kutte gjennom busker med en Z-aktig bevegelse. 
Musebevegelser kan også brukes for navigasjon, men er strengt tatt ikke nødvendig. 

Selv om dette høres kult ut, er det på ingen som helst måte utfordrende, og du benytter deg kun av hver bevegelse to-tre ganger i løpet av hele spillet. 

Fotograf med for mye tid på hendene 

Grafikken i Trauma er pen men statisk. 
Alt i alt består det sannsynligvis av et par hundre fotografier, satt sammen til lengre sekvenser. 

Det er med andre ord som å vandre rundt i en veldig begrenset gatekart, mens ei dame forteller deg noe emosjonelt om hvert bilde. 

Spillets videosekvenser viser oss dialoger mellom pasienten og en lege på sykehuset, noe som verken forbedrer eller forverrer opplevelsen. 
Disse har i likhet med spillet en påtvunget reflektert dybde, som gjør at det føles noe unaturlig. 
Alt som sies i både drømmer og videoer har en sterk aroma av overanstrengt 'genialitet'. 

Det samme gjelder spillet forøvrig, som fra første sekund prøver å fremstå som tankevekkende og reflektert. 

Spill for ikke-spillere 

Sist gang jeg lot meg imponere av et kunstspill var i 2009 da Tale of Tales ga ut det rødhette-inspirerte spillet The Path. 
Dette var ikke et underholdende spill, men noe som var kult og forskjellig i en halv time. 

Selv om jeg gjerne skulle sett at kunstspill fikk en større rolle i spillverdenen, føler jeg at kunstaktørene har en naiv innbilling om at spill automatisk er underholdende fordi de er spill. 
Trauma hadde sannsynligvis vært veldig imponerende under en kort fremvisning på en kunstutstilling, eller som et interaktivt stykke på et museum, men som et selvstendig produkt holder det ikke mål, selv om prislappen kun ligger på fem euro. 

Spillet er så kort at jeg måtte spille det flere ganger for å dobbeltsjekke at jeg ikke hadde spilt 'feil'. 

Det forbauser meg at spillet først og fremst er lansert til PC og Mac, med tanke på at kontrolloppsettet virker som skreddersydde for følelsebaserte plattformer som android og iOS-telefoner. 
Som en gratisapplikasjon ville dette fort kunne være noe fotointeresserte kunne beundret og la seg inspirere av, men som et spill er dette ikke noe særlig interessant. 

Spillet er tilgjengelig til PC og Mac via skaperen Krystian Majewskis egne side og Steam. 
",0
"Alien vs Zombies: The Dark Lurking
Under middels debutfilm som lover bra for den videre karrieren 

En debutfilm innen sci-fi-horror-sjangren er alltid morsom å se, til og med når den ikke overbeviser så veldig. 

Regissør Gregory Connors opererer dessuten også innenfor sjangeren Ozploitation, hvor det finnes ett sentralt krav: filmen må demontere Australias forsøk på å fremstå sivilisert. 
Check! 

Leiesoldater, forskere og prøvekaniner 

Alien vs Zombies: The Dark Lurking handler om en gigantisk krise på den australske forskningsstasjon 320, hvor leiesoldater, forskere og prøvekaniner fanges i trange ganger omringet av zombier og aliens. 

...hvordan zombier og aliens har havnet her, driter jeg i. 

Forskningsstasjonen befinner seg ei engelsk mil under jordoverflaten, og hvordan zombier og aliens har havnet her, driter jeg i. 

Poenget er at de ser bra ut. 

Marulk-tenner 

Førsteinntrykket av zombiene er at de brøler som løver og andreinntrykket er at jeg ikke har sett slike zombier før. 

Det ser ut som de har revet av huden på hodet og grodd marulk-tenner. 

Dessuten er lyden skikkelig tett på, noe jeg også har sansen for. 
Våpnene som leiesoldatene drasser med seg er seriøse arbeidsvåpen med ordentlig fet lyd. 
Pluss i margen for skikkelig magevrengende smell. 

Spesialeffektene består monsterfilmtesten 

Slåsskampene er ikke så nøye koordinert som påkostede produksjoner som regel bærer preg av, men det jeg forventer å se i en slik film er her - alt sammen. 

På ett tidspunkt ser det ut som teamets lunsj blir brukt som involler. 

Zombiene ser altså veldig bra ut, og de øvrige spesialeffektene består også monsterfilmtesten. 
Det samme gjør romvesenet, som tar tankene mine til Fluen men beholder noe av Alien-inspirasjonen. 

På ett tidspunkt ser det ut som teamets lunsj blir brukt som involler, men slikt synes jeg nærmest er som en cameo å regne (så du pasta bolognesen på 1:13?). 

Et par treskruer i 'ståldøra' 

Dette er en håndholdt produksjon som støtter seg på hjemmesnekra rekvisitter, men gjennomføringen lider ikke under hverken kamera- eller rekvisittarbeidet (bortsett fra når leiesoldaten Kirkland (Ozzie Devrish), som ser ut som Danny Trejo og Peter Stormares halvbror, setter et par treskruer i 'ståldøra' for å stenge zombiene ute). 

Dialogen, derimot...å, du glade jul: siden Alien vs Zombies er en overlevelseshorror, kan du regne med å møte et variert utvalg overlevende. 
Joda, her er det helt klart variasjon, men ett fellestrekk har likevel alle de overlevende: 

De er ute av stand til å levere én eneste troverdig replikk. 

...nazistisk religiøs overtro, zombier, romvesener, engler og demoner 

Erketypisk kjeftesmelle 

Derfor inneholder filmen også veldig mange opphetede diskusjoner som foregår på grensen til det absurde mellom leiesoldatene, den erketypiske kjeftesmella Jen (Cassia Rosenstraus) og den evig hvinende Canning (Davyd Williams). 

Og akkurat når den mest irriterende kjerringa får ei øks i brystet og er ute av leken er det en maks irriterende fyr som planter øksa og tar over plassen. 

Klapp på skulderen 

Regissør Connors skal ha klapp på skulderen for at han bare drar inn nazistisk religiøs overtro, zombier, romvesener, engler og demoner i Alien vs Zombies. 

Det lover bra for den videre karrieren, synes jeg. 

La meg avslutte med et sitat av tidligere nevnte Kirkland mens en zombie hyler et langt 'Vraaauuuullll' i bakgrunnen: 

- It's quiet. 
For now. 

Alien vs Zombies: The Dark Lurking er ute på dvd fra 14.9.2011. 

Nå kan du varsles hvis noen svarer på kommentaren din! 
Hak av for ’varsle meg om nye kommentarer’ eller følg lenken ’få varsling’ for å følge hele innlegget! 
",0
"The Adventures of Tintin:The Game 

Et billig hasteprosjekt ødelegger et spennende eventyr. 

Da jeg var yngre leste jeg alle historiene om Tintin fra perm til perm en rekke ganger. 
Kombinasjonen av oppdagelser og mysterier appellerte til min eventyrlyst og Tintin var derfor en av mine favoritt-tegneserier. 

Jeg har alltid tenkt at Tintins univers ville passet perfekt som et spill. 
Jeg så for meg en spennende spillopplevelse full av puslespillelementer à la Monkey Island-spillene. 
Jeg ble derfor svært skuffet da jeg testet spillet The Adventures og Tintin: The Game. 

Spillet baserer seg på filmen The Adventures of Tintin: 
The Secret of the Unicorn som kommer på kino her i Norge 28. oktober. 

Jeg vet at film til spill-adapsjoner som regel ikke er spesielt vellykket, jeg hadde likevel håpet på en god spillopplevelse. 
Dessverre ble jeg skuffet - dette spillet er intet mer enn et billig hasteprosjekt. 

Mangler spennende puslespill 

Handlingen i spillet følger handlingen i filmen. 
Du blir med Tintin på oppdagelsesferd for å finne delene til et skattekart som er gjemt inne i tre modellskip. 

Du møter også den hissige Kaptein Haddock, som etter hvert blir Tintins kompanjong på ferden. 
I letingen etter skatten, må Tintin komme seg unna en rekke fiender som er ute etter det samme som ham. 
En hel haug fiender og hindringer må overvinnes før spillet er over. 

The Adventures of Tintin: 
The Game mangler de interessante puslespillelementene som hadde passet perfekt for denne historien. 

Spillet er et sidelengs plattformspill med innslag av områder i 3D. 
Og de eneste puslespillelementene her, er å finne ut hvordan du kan nå frem til skattene som er gjemt i spillbrettet. 

Dette byr ikke på noen særlige utfordringer. 
Jeg lette ikke spesielt etter de mange skattekistene, men hadde funnet nesten alt som var å finne da spillet var ferdig. 
Hvis jeg hadde gått inn for det, hadde jeg nok med letthet klart å spore opp alt. 

For simpelt for 12-åringer 

Det er svært få utfordringer i The Adventures of Tintin: The Game. 
Spillet har aldersgrense 12 år. 
Dette er nok på grunn av de voldelige elementene i spillet, der Tintin slår sine fiender i svime. 

Økt aldersgrense på grunn av voldelige elementer er noe jeg er helt enig i, men da må også utfordringene økes i takt med aldersgrensen. 

Jeg har svært vanskelig for å tro at 12 år gamle ungdommer vil finne dette spillet spennende. 
Hadde det ikke vært for Tintins tendens til å svinge noen reale slag mot fienden, så ville jeg sagt at dette spillet passer best for barn fra åtte til ti år. 

Spillet er rett og slett for simpelt for de eldre barna/ungdommene, og jeg tror de vil kjede seg ganske raskt. 

Kinect dårlig integrert 

På Xbox 360 er spillet kompatibelt med Kinect. 
Du kan imidlertid ikke bruke Kinect i historiedelen av spillet, men kun i egne småspill. 
Disse småspillene er Kinect-utgaver av scener fra historimodusen i spillet. 

Dette betyr at du spiller de samme scenene du har spilt før, bare med bevegelsessensor istedenfor med kontrolleren. 

Disse småspillene er ikke spesielt morsomme. 
Enten så burde spillutvikleren Ubisoft tatt seg bryet med å lage noen originale småspill for Kinect. 
Eller så kunne de integrert Kinect i selve historiemodusen. 
Det hadde kanskje løftet spillopplevelsen noe. 

Grunnen for dette er selvsagt at spillet ikke er eksklusivt for Xbox 360, men også kommer til Playstation 3, Nintendo Wii og PC. 
Ubisoft har ikke tatt seg bryet med å tilpasse spillet mer grundig til hver enkelt plattform. 

Stort potensiale, skuffende gjennomført 

Det er mulig jeg hadde litt for høye forventninger til The Adventures of Tintin: 
The Game, og det er heldigvis noen gode elementer i dette spillet. 

Jeg liker for eksempel musikken veldig godt, og av og til er det litt morsomt å få Tintin til å hoppe og svinge seg fra plattform til plattform uten å falle ned. 

Spillet har også en egen samarbeidsmodus, der Tintin og Kaptein Haddock tar en surrealistisk tur inn i Kaptein Haddocks drømmer. 
Denne delen av spillet er annerledes og litt mer underholdende. 

Tintins univers har utrolig mye potensiale for å bli et godt spill. 
Det er synd å se et såpass dårlig resultat når jeg vet at dette kunne blitt et godt spill for hele familien. 

Tintins univers har utrolig mye potensiale for å bli et godt spill. 

Hele spillet bærer preg av at dette er et hasteprosjekt som måtte komme ut i tide til filmen. 
Alt fra grafikk og spillbrett, til fiender og utfordringer bærer preg av at spillet skulle være raskt og billig å produsere. 

Du møter for eksempel de samme generiske fiendene igjen og igjen. 
Spillets gang når du møter sjefsfienden er nesten helt lik hver gang du møter ham. 
Du må gjennom den samme kampen i starten av spillet som på slutten, uten noen videre økning i vanskelighetsgrad. 

Til sammen blir dette alt i alt en skuffende spillopplevelse. 

Mer utfordrende puslespill og mer spennende oppgaver hadde helt klart hevet spillopplevelsen. 
Jeg håper virkelig at The Adventures of Tintin blir et bedre eventyr i kinosalen med en bøtte popcorn på fanget, enn det er i sofaen med spillkontrolleren i hendene. 
",0
"Saint's Row:The Third 

Utrolig nok et kjedelig spill. 

Saint's Row: 
The Third er et spill uten konsekvenser. 
Du kan slå, skyte, drepe, hore, råkjøre og være tidenes største rasshøl – men det betyr ingenting. 

Har ikke dine handlinger konsekvenser, mister de raskt mening. 
Og når spillet er bygd opp rundt dette, blir opplevelsen kjedelig. 

Jeg hadde forhåpninger til Saint's Row: 
The Third, fordi jeg håpet at utviklerne ville gi meg et skrått blikk på den hyperkommersielle virkeligheten vi lever i. 
Gjennom en kløktig fortelling kunne vi fått et nytt syn på den polariserte medievirkeligheten, og våre egne forbrukervaner. 

Spillet du stapper inn i konsollen du har ved TV-en hjemme, hopper glatt over alt dette. 

Syltynn fortelling 

Rivaliseringen mellom gjengene Saints og The Syndicate førte i forrige spill til at førstnevnte tok over tronen som den definitive gjengen i byen Stilwater. 
Ikke nok med det, de har ekspandert og slått seg sammen med et gigaselskap – og er nå også innblandet i filmproduksjon og leskedrikker. 

En dag, mens du tilfeldigvis raner en bank – noe du selvfølgelig gjør når du allerede er en del av en verdenskjent gjeng med alle pengene de noensinne kunne trenge – velger de bankansatte å ta igjen. 
Du ender i fengsel – skrekk og gru – ikke et vordende sted for en som er så glad i meningsløs vold. 

For å komme til bunns i saken, og for å fortsette kampen mot The Syndicate – som trass avslutningen i det forrige spillet ikke er over – flytter hele gjengen til en ny by. 
Hvor alle innbyggerne tydeligvis ikke har sett på nyhetene de siste årene, for her kan du herje fritt uten at politiet blander seg inn. 

Grafikk fra 2005 

Steelport, den nye byen hvor dette spillet finner sted, er en åpen verden du kan utforske slik du selv vil. 
Nye oppdrag, og nye biter av fortellingen, starter ved at du kjører – i stjålne biler – til utvalgte punkter på kartet. 

Ikke at jeg følte en sterk trang til å følge spillets fortelling, den har jeg allerede pekt på at er syltynn. 

Figurene du møter på din vei er ikke bare overfladiske og uinteressante gjengivelser av mennesker, de er polariserte og parodiske. 
Gode figurer er ikke avhengig av realisme, men de må i det minste være troverdige. 
Uten gode spillfigurer faller enhver fortelling i staver, og Saint's Row: 
The Third er som å se et videoklipp av en døvblind mann i rullestol trille sakte mot toppen av en rulletrapp. 
Du håper noen griper inn for å redde ham, men ferden mot stupet er uunngåelig. 

Grafikken i spillet er overdreven og karikert, og virkelig ikke 'eye candy' for å bruke et engelsk uttrykk. 
Teksturene er uten detaljer, menneskene som befolker Steelport er alle lagd ut fra et knippe modeller – det ser altså ut som om du møter de samme folka hele tida – og byen føles faktisk tom ut. 
Omgivelsene gir meg ikke inntrykk av at dette er en levende by. 

Tidvis er det også smertefullt å høre på stemmeskuespillerne. 
Noen ganger kan det høres ut som om de aldri har lest fra et manus i sitt liv før, og da er det ikke mye håp igjen for dette spillet. 
Det er verdt å nevne at den tidligere pornostjerna Sasha Grey, bartekongen Burt Reynolds, wrestelingmesteren Hulk Hogan og Dead or Alive-skaper Tomonobu Itagaki, står på rollelista – men ingen av dem gjør en særlig god jobb. 
Unntatt Burt Reynolds da, men han har jo bart. 

Ikke gøy å være drittsekk 

Ok, så langt har jeg sagt min mening om spillfigurene og historien – hva med det åpne spillmekanikken da? 
Er det ikke morsomt å kjøre rundt og være jordklodens største drittsekk? 

Det er jo det som er kjernen i spillet, og grunnen til at mange kommer til å kjøpe seg Saint's Row: The Third. 

Spillet er pakket fullt av merkverdige våpen, dingser og annet tull som du kan bruke for å terrorisere folkene som har bosatt seg i Steelport. 
Jeg flira godt da jeg oppdaget at jeg kunne kjøpe en batong, formet som en to meter lang lilla dildo, i min nærmeste våpenbutikk. 

Åpne spill lar deg forme spillopplevelsen selv, og enhver person som kjøper Saint's Row: 
The Third kommer til å løpe rundt og denge folk med denne dildoen. 
Det er morsomt i omtrent 15 minutter. 

Uansett hva du gjør i Saint's Row: The Third, har det ingen alvorlige konsekvenser. 
Din spillfigur kan knuse rutene på alle byens politibiler, bruke gamle damer som kuler i katapulten din og plaffe deg gjennom kjøpesentre – politiet bryr seg egentlig ikke så mye, med mindre du uheldigvis skulle til å streife borti en politimann. 

I Saint's Row: 
The Third har jeg krasjet front-mot-front med politibiler, uten at de en gang ble sure. 
I GTA IV var det nok å kjøre fort forbi en politibil før de la seg på jakt etter deg. 
Alt dette er kontroversielle handlinger å utføre, men uskyldiggjøres av spillets tegneserieaktige stil. 

Har du først klart å erte på deg politiet, så er det ikke vanskelig å bli kvitt våre venner i blått. 
Etter å ha fått rundt 15 politibiler til å følge meg byen rundt, stakk jeg innom leiligheten til min spillfigur – og plutselig så var hele politijakten avblåst... 

Uten konsekvenser, blir handlinger meningsløse. 
Den eneste konsekvensen av alt styret du lager, er at du får mer respekt. 
I spillet får du respekt av å utføre oppdrag, og være et rasshøl. 
Jeg vil ikke bli belønnet for å være et rasshøl. 

Spillet har dårlig grafikk, dårlige stemmeskuespillere og en dårlig fortelling som ikke engang forsøker å være noe mer enn en tidtrøyte. 
Kombiner dette med en spillverden som føles meningsløs, fordi det ikke finnes konsekvenser for handlingene dine, og du har en dårlig spillopplevelse. 

Hadde bare en av de tre tingene jeg nevner ovenfor vært i orden, kunne det vært et fett spill. 
I stedet prøver spillstudioet Voilition Inc. å stappe inn mye dilldall (og ekstra våpen) for å dekke over de åpenbare manglene i Saint's Row: The Third. 

Anmeldelsen er basert på en butikkutgave av spillet til Xbox 360. 

Har du spilt spillet? 
Eller er enig/uenig med Rune? 
Legg inn din mening i kommentarfeltet under. 
",0
"Amy
Litt skummelt, mest irriterende. 

Det er altfor få vanlige folk i hovedrollene i spill. 
Litt for mange spillfigurer har kjennskap til enten våpen, eksplosiver eller er gode i nevekamper. 

Derfor både elsker og hater jeg overlevelsesspill. 
Fortellinger der du – som en helt vanlig person – må overvinne hindringer ... og monstre. 

Et tog har sporet av, og du våkner til kaos. 
Himmelen er mørk og menneskene uhyggelige. 
Det vil si, de er ikke mennesker lengre. 

Lite troverdig 

Spillet Amy gir deg kontrollen over Lana, som må beskytte den autistiske åtteåringen Amy mot uhyggelig skapninger som har tatt over en liten by. 

Hvorfor akkurat deg? 
Hva har skjedd? 
Og hvordan kan du unnslippe? 
Slike spørsmål står sentralt i overlevelsesspill. 

Problemet er at du overhodet ikke kommer til å tenke dette, fordi Amy er gjennomsyret av tekniske problemer. 
Det er nesten utrolig at dette kom igjennom kvalitetskontrollen. 

Vanskelig å spille 

Amy er rett og slett et utrolig vanskelig spill å spille. 
Og da må du ikke feiltolke meg å tro at dette er et vanskelig spill. 

Utviklerne bak spillet har reagert på den nær sagt unisone slakten Amy har fått av internasjonale anmeldere, og mener at det er fordi spillet er vanskelig. 

Tøv og tullball! 
Å styre din figur Lana er som å styre en påle – eventuelt som at Notorious B. I. G skulle løpt hundremeteren. 
DET er vanskelig det. 

Ikke nok med det, spillet kan selv i de roligste scener begynne å hakke. 
Kollisjonssystemet (det som gjør slik at du ikke kan gå igjennom vegger, esker eller andre hindringer) er også helt ute å kjøre, flere ganger opplevde jeg å sitte fast i helt vanlig objekter. 

Dette kombineres også med at siktesystemet er dårlig; selv om du har gjemt deg kan for eksempel fortsatt fiender finne på å gå rett bort til deg. 
Og i forlengelsen av det, ta livet ditt. 

Hele tiden må du holde deg nær Amy, hennes mystiske krefter er en del av nøkkelen til at du er den eneste som ikke er blitt syk. 
Om du kombinerer dette faktum med at hun henger etter deg hele tiden og gjør det vanskelig å gjemme seg, sitter jeg igjen med følelsen av at dette ikke er planlagt fra utvikleren sin side. 

Spill noe annet 

Amy er et spill som aldri burde vært gitt ut, det er teknisk uferdig og ikke verdt pengene. 
Jeg hoppet opp ett hakk fra terningkast 1, fordi spillet ikke feiler 100 % på fortellingen. 

Spar pengene, og bruk dem heller på å kjøpe det svenske indiespillet Amnesia: The Dark Descent. 
Ikke si at jeg ikke advarte deg, jeg mistet nattesøvnen i over en uke takket være det spillet. 
Vil du heller ha et vanskelig spill, sjekk ut Dark Souls. 
Amy gav meg mer lyst til å gråte meg i søvn. 
",0
"Fable Heroes
Eventyrspillet uten sjel. 

I mars forlot spillegenden Peter Molyneux 
Lionhead Studios og Microsofts spillavdeling i Europa til fordel for en nytt selskap. 
«Tiden var inne for noe nytt», fortalte han selv i forbindelse med overgangen til studioet 22 Cans. 

Det er fristende å se Fable Heroes i sammenheng med denne høyprofilerte overgangen, for spillet mangler noe de andre spillene i serien har hatt – nemlig sjel. 

Flerspiller møter actionfylt rollespill i en blanding som ikke gjør noen av delene særlig bra. 
Spillet ser sterilt ut og figurene er upersonlige. 

Fokuset på fortelling, figurengasjement og eventyr, er byttet ut med strømlinjeformet hack'n'slash-mekanikk. 

Uinspirerende 

Sjefsdesigner Timothy Tedmonson skal ha uttalt at de ønsket å gi en moderne vri på de gamle todimensjonale plattformspillene, hvor spillfigurene skal bevege seg fra venstre til høyre i skjermen. 
At de tidligere Fable-spillene er fullblods 3D-spill, virket ikke å bekymre Tedmonson nevneverdig. 

Spillet starter med at du velger deg en av fire dukker, de tre andre kontrolleres enten av datamaskinen eller andre spillere (lokalt eller over nettverk). 

Hver runde består i at du og dine kamerater må slåss dere igjennom fiender til slutten av hver arena. 
Her venter poengopptelling, bonusrunder og mini-games. 

Du beveger deg rundt i tre dimensjoner, på små brett med både fiender å beseire og skatter å finne. 
Skattene kan gi ekstra krefter og egenskaper, og er nyttige i møtet med hovedmotstanderne. 
Skulle du likevel være så uheldig at din figur går tom for liv, er det bare å vandre rundt til du finner et hjerte som tar deg tilbake til livet. 

Grafikken er ikke inspirerende. 
Spillet tar i bruk cel-shaded animasjon, slik at datagrafikk ser ut som tegneserier, og har lav kvalitet på omgivelsene. 

Brettene varierte og tar deg med til både snø- og lavaverdener - men eventyrfølelsen er ikke til stede, enkelt og greit. 

Ensformig kampsystem 

At spillet også er et evig repeterende knappehelvete gjør opplevelsen både stressende og irriterende. 
Dokkene kan bruke nærkamp eller magi/pil-og-bue, men det er ikke nødvendig å tenke strategi. 
Stort sett overlever du uten problemer ved å trykke på knappene i helt tilfeldig rekkefølge. 

Angriper du fra avstand er det umulig å vite hvem og hva du sikter på, selv om det i utgangspunktet er mulig å bruke styrestikkene til å velge mål. 

Forventningene som følger med Fable-navnet gjør at jeg stiller store krav. 
Fable Heroes oppfyller ingen av disse, og gjør meg om mulig enda mer skeptisk til Fable: 
The Journey (kommer ut senere i 2012) som var Molyneux' siste prosjekt i det han forlot Microsoft. 

Mon tro han forlot skuta fordi han så at hans egen spillserie var på avveie. 

Fable Heroes gjør i det minste at jeg setter mer pris på de tidligere spillene i eventyrserien. 

Spillet er tilgjengelig via Microsoft sin nettjeneste Xbox Live, og koster 800 poeng – omkring 70 norske kroner. 
",0
"Pippi Langstrømpe
Einsformig barneeventyr. 

Spelet 
Pippi Langstrømpe er – ikkje overraskande – basert på Astrid Lindgrens historier om den raudhåra kraftpluggen. 
Og der sluttar eigentleg den største appellen til dette spelet. 

Det er ikkje så mykje historie å ta tak i. 
Du har fått eit brev frå din far, sjøkapteinen, og no kan du gå rundt i området der du bur. 
Spelets gang er spreidd ut over tre hovudområder: 
Pippis nabolag rundt Villa Villekulla, den nærliggande byen, og til slutt eit omreisande sirkus. 

Desse områda er framstilt i fugleperspektiv, og er tilgjengeleg for Pippi – og etter kvart Herr Nilsson som hjelpefigur – til å spasere rundt i. 

Diverre er det einsformig, og kjennest mest ut som det kunne ha vore ei kva som helst jente med ein hest – men denne gongen er det tilfeldigvis Pippi. 

Einsformig 

Spelet er veldig enkelt oppbygd. 
I all hovudsak tek ein kun nytte av joystick, A-knappen for å interagere med objekter rundt deg, og B-knappen for å hoppe. 
For å auke forståinga til små born er óg det meste av kommunikasjon framlagt som ikoner i snakkebobler. 

Oppdraga du får i spelet er stort sett ein eller anna form for henteoppdrag: 
Samle epler til Lille Gubben, vatne blomar eller – og gå tilbake å få belønninga si i form av pengar. 

Den einsformige framstillinga kan nok forsvarast med at spelet er meint for dei aller yngste spelarane, men her kjennest det mest som om dei undervurderar målgruppa si. 

Norske Ravn Studios har solgt mykje av sine førre spel basert på norske merkevarer for born, og har nok funne ut at dette er ein artig måte å hedre heltar på. 
Men der til dømes Flåklypa Grand Prix for Nintendo DS var eit mangfaldig spel med fleire artige spelmodusar går eg raskt lei Pippis verd. 

Svak tilknyting til universet 

Med unntak av Pippi sjølv er det ikkje så mykje som knyter spelet opp til Lindgrens fantastiske univers. 
Ingen Prusseluskan, ingen Kling og Klang og så vidt inntog av Tommy og Annika. 

Det kan sjå ut som om utviklarane – i jaget etter å gjere verda enkel å skjøne – har overforenkla det i for stor grad, og ikkje holdt på universets særeigenheiter. 

Blodfans vil alltid ha glede av noko med rett namn på, men her er det for blodfattig for meg. 
Att står eit spel med om ei jente med ein apekatt og ein hest, som tilfeldigvis har namnet Pippi Langstrømpe. 

Utnyttar ikkje DS-ens potensial 

Kanskje det er nettopp fordi spelet er gitt ut på Nintendo DS at eg er mest skuffa. 
På ei maskin med så mange mogelegheiter for artig interaksjon mellom spelar og spel er det merkeleg at ein ikkje i større grad utnyttar touch-skjermen eller for den del, mikrofonmogelegheitene. 

Touch-skjermen – som er ein av DS-ens fremste funksjonar – vert nytta sporadisk for å endre kartstørrelse eller kun for å vise sekundærinformasjon. 

Som ein mindre iPhone-app eller eit online-spel hadde Pippi Langstrømpe vore heilt ok. 
Men som eit Nintendo DS-spel til fullpris meinar eg rett og slett at det ikkje er verdt å kjøpe. 

Pippi Langstrømpe har ein fleirspelardel der ein kan spele dei ulike minispela mot venene sine. 
Denne meldinga er basert på enkeltspelardelen. 
",0
"Tour De France 2012
«Are you ready for a grand tour?» 
Nei. 

La meg ikke kaste bort tiden din; Tour de France 2012 er et skuffende spill. 
Spillet er utelukkende lansert rett før touren i håp om å tilby litt ekstra moro til den delen av sykkelfansen som ikke får nok etter 5 timers sykkelsending på TV. 

Dessverre er spillet såpass lite ufordrende og fullt av mangler at det irriterer mer enn det gleder. 

Hishovd on tour 

Tour de France 2012 svikter på mange punkter. 
Grafikken og spilldelen gir deg minimalt å glede deg over, soundtracket er grusomt, og i tillegg er mange av rytternes navn ikke lisensiert. 

Dermed må du kjøre med syklister som lyder navn som «Hishovd» i stedet for Hushovd og «Cuncellara» i stedet for Cancellara (Her kan man dog endre navnene selv, eller laste ned fanlagde databaser fra internett). 

Spillet går i hovedsak ut på å sykle seg gjennom Tour de France fra første til siste etappe. 
Her kan du velge mellom å sykle hele rittet med ditt favorittlag (som på grunn av mangel på lisensiering kanskje heter «Radio Cash» i stedet for «RadioShack-Nissan»), eller så kan du plukke deg ut enkeltetapper og konkurrere deg gjennom dem. 

Som en roadtrip gjennom Drammen på 90-tallet 

Rittet som i virkeligheten er kjent for å vise frem Frankrikes mektige natur, minner mer om et arkadespill på nittitallet. 
Syklistenes bevegelser er hakkete og urealistiske, i tillegg er landskapet monotont og lite detaljert. 

Det føles som å kjøre gjennom en parodi på en amerikansk forstadsbebyggelse når du beveger blikket utenfor veibanen. 

Naturen er en kjip skisse som går på repeat og det som burde vært en magisk reise gjennom Frankrike føles som en uendelig lang roadtrip gjennom Drammen på 90-tallet. 
Grått. 

Lite kjærlighet 

Spillets største svakhet ved siden av grafikken er vanskelighetsgraden. 
Fjelletappene vinner jeg første gang jeg prøver spillet, mens tempoetappene fremstår som for vanskelige og for lange. 

Det mest irriterende med spillet er simuleringsfuksjonen som stykker opp alle etappene (bortsett fra tempoene). 
Hvis du for eksempel velger å spille en av de mektigste fjelletappene så kommer du til å bli skuffet. 
Det er nemlig ikke mulig å spille etappene fra start til slutt. 
Etappene er delt opp i «checkpoints» som du kan velge å spille deg gjennom, avbrutt av lange pauser, eller rett og slett simulere deg forbi. 

Du kan med andre ord simulere deg helt frem til den siste bakken, sette inn et rykk og vinne etappen uten videre anstrengelser. 
Kjipt. 

Her er Pro Cycling Manager-serien på PC – som merkelig nok er laget av samme utvikler – mye bedre. 
Konsollversjonen er en neddummet versjon av den vakre sykkelsporten. 

Taktikk 

Taktiske valg er vanskelig og lite effektfulle. 
Fall, punkteringer, tidsdifferanser, inntak av mat, og så videre er elementer som du i all for liten grad trenger å forholde deg til hvis du vil vinne etappen. 

Spillets bittelille lyspunkt finner jeg allikevel i disse taktiske valgene. 
Det er artig å prøve å kontrollere fronten på feltet og prøve å posisjonere seg foran en spurt, men det stopper der. 
Skulle du finne på å vinne en av de flate etappene er det nemlig bare å grue seg til du må ut å sykle de monotone tempoetappene som i all hovedsak får ut på å trykke på a-knappen. 

Hvis jeg skal bruke en sykkelmetafor helt til slutt, så kan vi vel slå fast at spillet Le Tour De France 2012 mister kjedet og punkterer før de når frem til den første langsonen. 
De burde kanskje heller blitt hjemme. 

(Spillet har også en multiplayerdel. 
Denne anmeldelsen er basert på enkeltspillerdelen på Xbox 360) 
",0
"Epic Mickey 2: The Power of Two
En hån mot Disney-arven. 

700 mennesker har jobbet på dette spillet ifølge sjefsdesigner Warren Spector. 
Han er en anerkjent spillskaper som nyter stor respekt i flere miljøer etter Wing Commander-, Thief- og Deus Ex-spillene, for å nevne bare noen. 

Hvordan Spector kan ha skapt noe så begredelig som Epic Mickey 2: The Power of Two er et stort mysterium. 

Spillet tramper på mine egne barndomsminner, sverter Mikke og vennene hans, og viser hvor galt det kan gå når et stort selskap forsøker å revitalisere sine gamle helter. 
Epic Mickey 2: The Power of Two er et overraskende dårlig spill. 

Tynn historie 

Jordskjelv holder på å rive tegneserielandet Wasteland fra hverandre, og Mikke kommer til unnsetning. 
Han er nemlig en navngjeten helt i landet etter sine dåder i det første spillet. 

Den onde doktoren som ble overvunnet av Mikke i det første spillet er tilbake, og er nå plutselig «snill». 
Kaninen Oswald, en av de nye vennene til Mikke som vi ble kjent med i det første spillet, kaster seg med ham og plutselig skjer det en hel del som ikke henger helt på greip. 

For nye spillere uten kjennskap til det første spillet er det vanskelig å forstå hva som faktisk foregår. 
Epic Mickey 2 bruker ikke tid på å introdusere figurer på nytt. 

Min åtte år gamle nevø spilte et par timer fra starten, men forstod ikke hva han skulle gjøre, hvor han skulle gå eller hvem de forskjellige personene han snakket med var. 
Og det til tross for at gode norske stemmeskuespillere gir liv til dem. 

Kronglete styresystem 

De store kameraproblemene fra forrige spill er fikset, men spillet gir få eller ingen hint om hvor du som spiller skal manøvrere figurene for å komme videre i historien. 

Minikartet, som du får opp ved et kjapt trykk på Start-knappen (spillet ble testet på Playstation 3, med og uten bevegelseskontrollere), er til liten hjelp og er vanskelig å manøvrere. 
Menysystemet er uoversiktlig og tilsvarende irriterende å hente informasjon fra. 

En magisk malerkost er Mikkes viktigste verktøy, med den kan den kjente musen forandre på spillverdenen rundt seg. 
Siktet på skjermen styres av høyre spak på kontrolleren, mens Mikke styres med den venstre. 
Maling skytes med venstre avtrekker, mens Tynner fyres av med høyre avtrekker. 
I tillegg må du slå med en knapp, hoppe med en annen, og gi ordre til din datastyrte kompanjong Oswald med en tredje. 

Mens det første spillet var designet eksklusivt for Nintendo Wii-konsollen og dens bevegelseskontrollere, er dette spillet også tilgjengelig til Playstation 3 og Xbox 360. 
Men har du ikke Playstation Move eller Wii Remote-kontrollere kan du nesten gi opp med en gang. 

I vanlige tredjepersonsspill følger siktet med synsfeltet til spillfiguren, slik at når du beveger siktet snur også spillfiguren og kameraet med. 
I Epic Mickey 2: The Power of Two beveges siktet fritt uavhengig av hvor spillfiguren ser, noe som gjør det ekstra vanskelig å orientere seg. 
På Wii og med Playstation Move kan du selvsagt sikte på TV-en, og det anbefales varmt om du vil teste spillet – på Xbox 360 er det dog ikke støtte for Kinect. 

Spill for all del sammen med noen andre 

Oswald styres enten av datamaskinen eller av en medspiller. 
I samarbeidsmodus må de to figurene Mikke og Oswald bruke hverandres egenskaper for å fullføre de mange henteoppdragene. 
Styres sistnevnte av datamaskinen løper han gjerne utfor klipper, dytter deg utfor klipper, eller dytter viktige gjenstander du trenger utfor klipper og kanter. 

Den kunstige intelligensen som styrer Oswald er horribelt dårlig og ødelegger spillopplevelsen så ofte at jeg kjente på både frustrasjon og sinne. 
Samarbeidsmodus anbefales med andre ord varmt og dette fungerer godt også når to spillere kommer langt fra hverandre. 

Historien formidles ved pene animerte sekvenser, og den kunstneriske stilen er Epic Mickey 2 sitt aller beste kort. 
Figurene og omgivelsene er flotte og har mange referanser til hele Disneys lange historie, selv om grafikken noen ganger er litt i groveste laget. 

Men disse lyspunktene hjelper ikke. 
Epic Mickey 2 er overraskende dårlig laget – overraskende fordi veteranen Warren Spector har laget så mange gode spill i løpet av sin mangeårige karriere. 
Han vet hvordan et godt spill skapes – så jeg tar meg den frihet ved å sette spørsmålstegn ved hvor mye han faktisk har gjort på dette spillet. 

Filmpolitiet møtte Warren Spector: 
– Det er min jobb på dette spelet å passe på at 800 mennesker lager eitt spel, ikkje 800 spel 

Ensformige kamper mot bosser, endeløse henteoppdrag, vanskelige kontrollere og en kunstig intelligens som aldri burde vært gitt ut – overskygger det rike eventyruniverset som ligger bak. 

Epic Mickey 2 håner Disney-arven og tramper på mine barndomsminner. 
I all sin enkelhet et dårlig spill og en skamplett på Warren Spectors rykte. 

Er du sikker på at dette spillet likevel er noe for deg; spill med bevegelseskontrollere og din beste venn i sofaen. 

Hva er ditt drømmespill med Disneys meste kjente figurer? 
Kanskje et nytt Ducktales-spill? 
Del dine meninger i kommentarfeltet. 
",0
"Rise of the Guardians
Kjedelig trykkeviltspill. 

Hva skjer når barn slutter å tro på fantasifigurene de før forgudet? 
Jo, da slutter disse fantasifigurene å eksistere. 

The Guardians er en gjeng eventyrfigurer som beskytter verdens barn fra ondskap og vonde mareritt. 
Når den onde busemannen Pitch bestemmer seg for å fordrive all barndomstroen i verden, må The Guardians, som består av Julenissen, Påskeharen, Ole Lukkeøye og Tannfeen, sammen med nykomlingen Jack Frost, redde verdens barn fra Pitch sitt mørke slik at de ikke mister barndomstroen. 

Men hos meg gjenskaper ikke dette barndomstroen, Rise of the Guardians er rett og slett for ensformig til det. 

Film-til-spill 

I spillet Rise of the Guardians tar du på deg rollen som de fem legendene når du må redde verdens barn fra slemmingen Pitch. 

Spillet bærer preg av at dette er en film-til-spill-produksjon, der utviklerne har slengt sammen en spillverden og en haug med monstre for å få ut et fungerende spill i tide til kinopremieren av filmen. 

Denne form for melking av en franchise er sjeldent en vellykket affære, og det er det heller ikke denne gangen – Rise of the Guardians er et kjedelig spill som gir deg gnagsår på tommelen etter vill trykking på knappene. 

For lav vanskelighetsgrad 

Fem spillbrett, horder av monstre – drep dem. 
Det er det Rise of the Guardians går ut på, med noen drypp av historie og noen ting du kan samle på underveis. 

Jeg er i utgangspunktet vennlig innstilt ovenfor monster-utsletting, men når det blir så repeterende og hjernedødt som i dette spillet mister jeg all motivasjon for å gidde å fortsette. 

Dette er et spill der du omtrent kan bekjempe alle fiendene dine i blinde. 

Et godt eksempel er når du skal beskytte et barn fra marerittene som angriper. 
Skjermen ser ut som en eneste stor mølje av fiender, så man skulle kanskje tro at kampen ville bli en utfordring, men det eneste som skjer er at du stirrer tomt ut i luften mens du hamrer på A, A, A, A, A, A, A. X. A, A, A, A, A, A, A. Y. Og der var alle monstrene bekjempet! 

Jeg vet at dette er et spill mynta på en yngre målgruppe enn meg selv, men barn er absolutt ikke dårlige spillere, og med tanke på at Rise of the Guardians har aldersgrense 12 år, vil jeg påstå at vanskelighetsgraden er altfor lav. 

Ingen utvikling 

Du ser spillverdenen i fugleperspektiv, og alle de fem legendene er spillbare. 
Du kan når som helst bytte mellom de ulike figurene, men forskjellige magiske krefter og angrep til tross, så føles ikke figurene varierte nok ut. 
Spillmekanikken er for lik, ettersom vill hamring på knappene oppnår strålende resultater uansett hvilken figur du spiller med. 

Utviklerne Torus Games har prøvd å gi spillet litt mer dybde ved å legge inn figurutviklende elementer. 
Etter hvert som du bekjemper fiender mottar du ferdighetspoeng som du kan bruke til å oppgradere egenskapene til du forskjellige figurene. 
Du får også edelstener, som gir figurene ulike fordeler. 

Dette er forsåvidt vel og bra, men flere timer inn i spillet, er jeg fortsatt usikker på om hvilke oppgraderinger jeg går for egentlig har så mye å si for hvor bra figurene presterer. 
Dette kan igjen ha noe med at vanskelighetsgraden er så lav at de fem legendene vinner kampene uansett. 

Spill heller «Rayman: Origins» 

Flerspillerelementet i spillet er noe som kan være med på å gjøre spillopplevelsen mer artig. 
En kompis eller tre kan når som helst hoppe inn i spillet og bli med på laget som en av de andre figurene. 

Dette er en form for samarbeid som jeg virkelig har sansen for, men hvis dette er en måte å spille på du trives med, vil jeg imidlertid anbefale det fargesprakende plattformeventyret Rayman: Origins isteden. 

For Rise of the Guardians er ikke underholdende nok. 
Det er for hjernedødt. 
Spennende monstre spriter ikke opp opplevelsen, og når den onde Pitch i tillegg er en ganske så slapp superskurk, så blir Rise of the Guardians rett og slett litt kjedelig. 

Spillet er testet på Playstation 3 
",0
"Motörialtretthet
Motörhead: 
Motörizer 

Trenger vi et syttende studioalbum fra Motörhead? 
Svaret er helt enkelt nei. 
Etter over 30 år med den samme bikerpunken er de for spesielt interesserte en liveattraksjon, for på scenen er Lemmy Kilminster fremdeles å regne med. 
De fremstår vitale, gira og selvfølgelig tørste, og grøsningene kommer hver gang jeg ser denne levende alkislegenden fyre av låter som ”R.A.M.O.N.E.S”, ”Going 
To Brazil” og ”Ace 
Of Spades” med sine to kumpaner. 
Det er trolig sistnevnte låt bandet gang på gang forsøker å gjenskape. 

Motörizer er dessverre en samling gamle sanger om igjen. 
Noen fyrrige, morsomme tekster bidrar i utvalgte stunder til bevegelse i nedre mageregion, for linjer som ”rock out, with your cock out” ér funny – litt som første gang man så Wayne's World. 
Som et eksperiment forsøkte jeg å se noen veggiskampanje-videoer på nettet mens jeg hørte Lemmy skråle og Mikkey Dee hamre løs på trommene, og musikken – ja, den druknet fullstendig i alt blodet. 
Unektelig et dårlig tegn. 

Foruten en traurig boogiebluesslappfisk (”English Rose”) som låter som en halvtom, lunka pint, er åpneren ”Runaround Man” alene nok til å forstå hva Motörhead handler om, også i 2008. 
Og mens Bruce Springsteen og The Rolling Stones fremdeles kan overraske med potent rock og struttende positur, bør kreftene som ligger i strupen til Lemmy spares til livespilling. 
Den har ikke lenger noe på en plateinnspilling å gjøre. 
",0
"La Miserable
Maria Mena: 
Cause And Effect 

Maria Menas private, konfrontative poplåter gjør vondt å høre på. 
Bare ikke av de riktige grunnene. 

Sjangeren bekjennelsespop utspiller seg høyt over bakken, på en stram line, med skarpe klipper sultent ventende under. 
Det er særlig distinksjonen mellom personlig og privat som krever sin smakfulle singer/songwriter, samt evnen til å pakke budskapet inn i melodier som utdyper helheten, enten de underbygger eller stanger mot tekstene. 

Den nå 22 år gamle Maria Mena lykkes verken lyrisk eller musikalsk på sin fjerde fullengder, men det er kombinasjonen av de to elementene som virkelig gjør den vanskelig å omfavne. 
Åpningssporet ”Power Trip Ballad” er et illustrerende eksempel: 
Familiemedlemmer får gjennomgå i klare, brutale ordelag, men banaliteten som gjennomsyrer låten og arrangementet (komplett med marsjtrommer og barnekor) slår luften ut av alvoret. 
Dette møtet mellom pinlig privat lyrikk og en i beste fall ordinær melodi, tidvis lent mot en svulstighet man kjenner igjen fra musikalsjangeren, preger hele albumet, og blir ikke lettere å svelge etter flere gjennomlyttinger. 
Snarere tvert imot. 

Lyspunkter finnes: 
Singelen ”Belly Up” viser at popsmeden Maria Mena fortsatt lusker rundt bak alle traumene, og på dempede øyeblikk som avsluttende ”Dear” tvinger hun selvmedlidenheten til side til fordel for en inderlighet som for en gangs skyld matches av et enkelt og ujålete lydbilde. 
Likevel: 
At Cause And Effect er signert en artist som står bak noen av de mest hjerteskjærende flotte popsinglene her til lands (”You’re The Only One”, ”Blame It On Me”, ”Fragile”), føles først og fremst underlig. 

Bekjennelsesdronningen Joni Mitchell har en tekstlinje i den kloke låten ”The Last Time I Saw Richard”, fra selveste bibelen innen sjangeren, Blue (1968). 
Den går slik: 

“Richard, you haven’t really changed”, I said, “it’s just now you’re romanticizing some pain that’s in your head” 

Uten noen sammenheng for øvrig: 
Det samme kan sies om Maria Mena. 
Heldigvis er ikke dette det siste vi hører fra henne. 
",0
"En kattepine
The Pussycat Dolls: 
Doll Domination 

Du vet hva du får: 
Pupper og lår. 
Bare synd med musikken. 

Runde to for Los Angeles-dokkene som begynte som et burlesque-show i 1995 og som sakte, men sikkert har blitt en viktig del av den overdådig grådige amerikanske pophverdagen. 
Garantert et runkeoffer for fjorten år gamle gutter, og besynderlig nok et forbilde for jentunger på vei inn i anoreksien, men musikalsk like kjedelig som utedass på hyttetur. 

På Doll Domination går jentene og produsentene – det er et fotballag av dem – hardt til verks for å klippe ut det beste av det mest populære på hitlistene, for så å tilføre det sin egen lille Pussycat Dolls-touch. 
Resultatet er nitrist og jævla langvarig – 18 låter på 68 minutter, om du er så heldig å få med bonusdisken. 

Hovedvokalist Nicole Scherzingers Britney-aktige stemme gneldrer ut den ene dumme betraktningen etter den andre – det være seg om livet som superstjerne, teite menn eller, kanskje aller verst, en sterk oss mot røkla-mentalitet som tydeligvis er en av de grunnleggende ideene bak dette konseptet. 
Skulle man faktisk tro på disse tekstene, og som følge av det ville ta del i et kollektiv anført av fem strippere med såre rumpehull og slitne gommer, er kromosonfeil, altfor ung alder eller senilitet et minstekrav. 

Musikalsk er Doll Domination en sur suppe av kontemporær r&b og annenrangs radiopop, med noen ”rocka” øyeblikk her og der. 
Selv om et par av de titalls produsentene tidvis makter å grave frem noen dugelige skisser fra ProTools-biblioteket sitt, er helheten pregløst og tidvis uutholdelig i all sin middelmådighet. 
Ikke akkurat noe sjokk, men dette såpestykket går rett på dynga. 
",0
"Nok en dag på rockefabrikken
Grand Café: 
Put A Little Grease 
On My Axe 

Dette er syvende gang jeg prøver å finne en setning til å åpne denne plateanmeldelsen. 
Det blir for vanskelig å gå rett på sak, jeg trenger litt tid. 

Rockebandet Grand Café fra Oslo har gitt ut ny plate. 
Den heter Put A Little Grease 
On My Axe, og det står ”High Class Rock N Roll” på cd-plata. 
Skiva åpner med et boogierock-riff. 
Det gjør andre låt også. 
Det gjør alle låtene. 
Det er vanskelig å høre på. 
Og litt trist. 
Er vi nordmenn så døve som dette? 
Er en plattfot, pløsete og toskete versjon av svenske The Hellactopters alt vi har å komme med? 

Grand Café prøver å være tøffe i trynet. 
Det er de ikke. 
De prøver å svinge kukene sine i ansiktene våre. 
Det blir med vindpustet. 
Bandet vil videreføre scandirock-arven, plyndre landeveiene, drekk og pule. 
Arven kan de gjerne ta, men finnes det mer enn et knippe nostalgikere i bykjernen som bryr seg om denne dølle tradrocken lenger? 
”I’m your man, I’m your masterplan”. 
Spar meg. 

Jeg har full forståelse for at noen musikere der ute har en enkel misjon: 
Ta noen øl på ”lokkalet” etter jobb og ”spella” litt ”rå råkk n' råll” før man ”stekker på byen”. 
Men hold det for dere selv. 
Ikke gi det ut. 
Vær så snill. 
",0
"Hold kjeft!
Katzenjammer: 
Le Pop 

Etter de to ordene og utropstegnet i overskriften kunne egentlig denne anmeldelsen stoppet. 
Det er fristende, men jeg feiger ut og skal heller forsøke å gjøre rede for hvorfor jeg opplever en blanding av angst, frustrasjon og redsel når jeg hører på debutplata til Katzenjammer. 

For det første er dette hektisk – veldig hektisk – og derfor også slitsomt. 
Her trakteres det ene instrumentet etter det andre i et forrykende tempo. 
Balalaikabass, mandolin og trompet i det ene øyeblikket, klokkespill, vaskebrett og harpeleik i det andre. 
For all del; dette er både fantasifullt og energisk, men det holder ikke bare å traktere kårni instrumenter. 
De bør trakteres med stil, og det er en soleklar fordel å beherske sine instrumenter til fingerspissene før man begir deg ut på et musikalsk maraton som Le Pop. 

Albumet kan i beste fall forsvares med ord som spilleglede, sjarme og kreativitet. 
Kvartetten er fullstendig blottet for blygsel og overskrider den ene sjangeren etter den andre. 
Et sammensurium av bluegrass, blues, folkemusikk, rock og balkanpop. 
Hissige koringer og uvørne vokalprestasjoner gir det hele et rølpete preg av en efterfest du helst skulle vært foruten. 

Flere av låtene hadde sikkert egnet seg utmerket i en av de mange oppskrytte norsk filmene om dagen - ”Virginia Clemm” er et godt eksempel, ”Der Kaptain” et annet. 
De har begge et tydelig filmatisk preg, med eventyrlig stemning som leder tankene til Montmartre, Jugoslavia og Romerike Folkehøyskole. 
Noen spor senere, i låta ”Wading In Deeper”, får jeg tvangstanker og klarer ikke riste av meg Rolf Løvland, Secret Garden og Enigma. 

Riktignok er denne kjedsommelige sangen langt roligere enn Urørt-hiten ”A Bar In Amsterdam” og brorparten av de andre låtene på plata. 
I så måte kan det konkluderes med at Katzenjammer paradoksalt nok fungerer aller dårligst når de forsøker seg på variasjon i form av ballader, uten å ha den nevnte, utmattende energien å lene seg på. 
",0
"Moralistisk Morello
Tom Morello – The Nightwatchman: The Fabled City 

Fattigmanns-Johnny Cash klar for runde to. 

Bladet Metal Hammer kåret nylig Rage Against The Machine-gitarist Tom Morellos sideprosjekt til et av tidenes ti verste, og det er ikke så langt fra sannheten. 
OK, Korn-bassist Fieldy og hans Fieldy's Dreams, som forøvrig vant kåringen, er virkelig utilgivelige greier, men slapbass-rastarottas elendige rim var om ikke annet ufrivillig komikk av ypperste klasse. 
Jason Newsteds Echobrain var også til å fnise av, mens Tom Morello – rakrygget og snauskallet der han står – tilbyr langt mindre underholdende saker. 

Tro meg, jeg sto selv i moshpiten på Sentrum Scene med hestehale og baggy pants og skrek ”Fuck you, I won`t do what you tell me” i 1996, men det begynner å bli en stund siden. 
Jeg har blitt eldre, og det har virkelig også Tom Morello. 
Nå er det tid for ettertanke, tid for ømhet, tid for døvhet. 

Det er som i en dårlig kinotrailer: 
”I et Bush-fucka USA finnes det én mann som ved hjelp av sin kassegitar kan si sannheten – som Bob Dylan, Johnny Cash og Kris Kristoffersen før ham”. 
Levd liv, bunnsolid moral og så videre. 
Bare dumt at Cash er dau, Dylan offisielt lei av livet og Kristoffersen surrete, for arvtageren er en Hollywood-basert gladgutt som skriver intenst uoriginale betraktninger om en skakkjørt verdenssituasjon som i dag preger oss alle, og som samtidig byr på en mengde forglemmelige, bluesbaserte låter anført av en teit og påtatt dyp, rungende røst. 

Tom Morello og hans alter ego The Nightwatchmans andre album The Fabled City begynner egentlig ganske greit. 
Det opptempo åpning- og tittelsporet vitner om en mer inspirert og energisk Morello enn vi hørte på førstealbumet One Man Revolution, men også andresporet ”Whatever It Takes”, med hardt komprimert kassegitar og innstendig beat, innehar kvaliteter. 
Derfra tar dog Morello-skuta inn såpass store mengder vann at når man endelig kommer til avslutningssporet ”Rise To Power”, finner man seg selv liggende på havbunnen. 

Jeg forstår Morellos ønske om folkeopplysning - han er tross alt oppvokst i et land der de færreste forlater hjemfylket i løpet av sin tilmålte levetid. 
På den annen side er det strengt tatt Rage Against The Machine-fanatikere som er potensielle kjøpere av denne andreplata, og disse menneskene har allerede fått denne doktrinen servert med teskje, bare med langt frekkere retorikk og betraktelig større mengder energi enn det som kan spores her. 

The Fabled City er en relativt meningsløs plate som beveger seg faretruende nær parodien (jeg forventer at MadTV tar tak i dette konseptet snarest), der forutsigbare låter, klisjéfylte tekster og en nærmest ikke-eksisterende formidlingsevne gjør alt i sin makt for å understreke at Morello ikke har hva som skal til for å stå på egne ben. 

For å sitere Rage Against The Machine: 
” Hey yo, and dick with this... uggh!”. 
Eh, glem det. 
Som du bør glemme denne plata. 
",0
"Stillestående retroløp
Moving Oos: 
…And Understanding 

Moving Oos’ stivbeinte og blodfattige soulrockforståelse begynner å nærme seg det parodiske. 

Med debutalbumet Peace And Love tøyde trønder-nonetten Moving Oos, bestående av Per ”Jimmy Kruder” Borten og andre skikkelser fra det rocka Norge (fra Dadafon til NullSkatteSnylterne), sine svært begrensede konseptuelle rammer til det ytterste. 
Det resulterte i en fortjent radiohit (”Romancer”), nykommerpris under fjorårets Alarm og lovord hos Pitchfork. 

… 
And Understanding følger, som tittelen antyder, opp med mer av det samme: 
Ultrareferensiell, bredbeint og ukomplisert syttitallsrock som forsøksvis frir til både det platesamlende soulfolket og slagsmålshungrige motorsyklister, med Frank ”Frankie Castello” Reppens hese stemme i begivenhetenes sentrum, flankert av tre stadig mer tilstedeværende kordamer. 

Problemene hoper seg imidlertid opp fra et par sekunder ute i åpningssporet ”Catch Me When I Fall”. 
Den illustrerer ganske enkelt den sentrale mangelen i Moving Oos-prosjektet: 
Det finnes ikke snev av egenart i dette universet, verken låt-, lyd- eller arrangementsmessig; ikke én overraskende vending eller en detalj som ikke kan forutses ved et kjapt blikk på platecoveret. 
På ”Hard To Please” presses vokalen på en måte som ville fått den mest bakfulle Rod Stewart til å kreve et nytt opptak, mens ”High Times” ligger livsfarlig tett opp til MC5 hva intensjon angår, uten å nå garasjeflaggskipet til de sprukne tåneglene. 

Når et blodfattig lydbilde trekker helhetsinntrykket ytterligere ned, føles lyspunktene – de finnes nemlig, i form av den lett skotittende ”Biggest Secret” og ”Favorite Season”, en rolig avstikker fra formelen – som lite annet enn en bortkastet sjanse til å løfte orkesteret opp av hobbyband-myra. 
Selv et Black Crowes anno 2008, som har holdt det gående i et kvart århundre, fremfører countrysoulbluesrocken sin mer overbevisende og interessant enn Moving Oos. 
Mer hår på ballene har de også 
",0
"Indiemuzak
Roses Kings Castles: 
Roses Kings Castles 

Når Babyshambles’ trommeslager går solo høres det mest ut som om Belle & Sebastian har laget en plate for ikke spesielt oppvakte barn. 

Adam Ficek har vel hatt god tid til å småpusse på solokarrieren, all den stund Doherty har prioritert å ligge i sengen og spise dumplings i stedet for å møte opp på spillejobber denne sommeren. 
Platen avslører en låtskriver på det jevne, med et ambisjonsnivå som antakeligvis ikke ligger stort høyere heller. 
Dette glir nærmest ubemerket gjennom luften, nesten melodiløst, med en forglemmelighetsfaktor faretruende nær heismuzak; ”Burn Down Your Town” og ""Entroubled"" er de positive unntakene. 

[kml_flashembed movie=""http://www.youtube.com/v/dHrH4sxbFEo"" width=""425"" height=""350"" wmode=""transparent"" /] 

Ficek labber rundt på godt opptråkkede indieestetiske stier her, og lydbildet med melodica, lekeorgel og kassegitar har så veldig, veldig mange gjort bedre og mer spennende før ham. 
Inspirasjonene går fra nevnte Belle & Sebastian via den svenske Labrador Records-scenen og til suksessen til vennene Noah And The Whale, men han låter som en fuktig polvott i forhold. 

Det er forsåvidt hyggelig å høre at det er flere av Dohertys bandkumpaner som har ambisjoner, men det er også omtrent dit fascinasjonen for Roses Kings Castles’ debutalbum strekker. 
",0
"Lite moro for penga
Pink: 
Funhouse 

En såret Pink leverer sitt hittil dårligste album. 

Pink har i forkant av sitt femte album Funhouse lovet at det skulle bli hennes mest sårbare til nå, hvilket langt fra lovet godt. 
Én ting er å høre verdensstjerners dundrende radiohits, som i noen tilfeller kan nytes for sin høyrøstede umiddelbarhet; en annen er å måtte høre gnål om ekteskapsbrudd (hun skilte seg nylig fra motrocross-ektemannen Carey Hart) i form av forutsigbare ballader. 
Det er aldri gøy. 

Heldigvis preger ikke balladene platen så mye som først fryktet. 
Pink er proff og har i samarbeid med sitt produsentteam også rotet sammen en mengde radiovennlige opptempo-affærer, hvorav førstesingel ”So What” har gjort stor suksess på eteren i flere land, med god nok grunn. 

Med det sagt: 
Funhouse er en selsom, anmasende og uinspirert opplevelse. 
Den nå 29 år gamle Hollywood-baserte entertaineren har alltid prøvd å fremstå som den tøffeste i klassen – lettere bifil og flink til å vise fingeren på pressebilder – men det er en obsternasighet like gjennomsiktig som en rull plastfolie. 

Det er mye å kritisere her, det være seg det Ting Tings-på-valium-aktige tittelsporet, den sutrende leirbål-sviska ”Crystal Ball”, sidrumpa ”Please Don't Leave Me” eller pianoklimprende ”Glitter In The Air"". 
Levelige innslag inkluderer den emosjonelle og orkestrale ”One Foot Wrong” samt det pumpende og elektriske avslutningssporet ”This Is How It Goes Down”. 
Det hjelper lite når resten av materialet gir meg lyst til å legge meg og aldri stå opp igjen. 
En plate for dynga. 
",0
"Effektsirkus
T-Pain: 
Thr33 Ringz 

Advarsel: 
Thr33 Ringz inneholder overdreven bruk av autotune! 

Den amerikanske kjekkasen T-Pain, aka Faheem Rasheed Najim, bygde om gutterommet til studio som tiåring og har de siste åra gjort seg bemerket som både soloartist og produsent, i tillegg til hyppige gjesteopptredener hos andre storheter som Flo Rida, Akon og Kanye West. 

På sitt tredje soloalbum går T-Pain inn i rollen som sikrusdirektør med et stjernelag av gjesteartister i manesjen. 
Drøye to minutter ut i ""Chopped & Skrewed"" dukker Ludacris opp med et relativt forfriskende vers, mens T-Pain følger opp med mer monoton sang. 
Det ryddes plass til en tilbakelent og langt fra hardslående Kanye West i ""Therapy"", og låta blir nok et bevis på at West kanskje er en anelse oppskrytt. 
Lil Wayne avlegger 
I Can`t Belive 
It en snarvisitt, men heller ikke den karen kan karakteriseres som noen redningsskøyte. 
T-Pain er på dypt vann og drukner i sitt eget bruk av akk-så-banale effekter. 

Thr33 Ringz kan anses som et konseptalbum der hovedingrediensene er, foruten de nevnte gjestene og flere, humor og autotune. 
Det humoristiske kommer først og fremt til uttrykk gjennom snurrige tekstlinjer og skits, brorparten med innhold relatert til en fiktiv sirkushverdag. 
Det plapres mye bullshit mellom slaga, og det er slett ikke alt som er like morsomt. 

Og så var det T-Pains kjennemerke numero uno, da, autotune. 
Denne enerverende effekten ser ut til å bre seg over sjangeren som svartedauen på 1300-tallet. 
Den kan sikkert ha noe for seg i ny og ne, men gjennom så godt som samtlige nitten spor på Thr33 Ringz er det utilgivelig, hensynsløst og i stand til å ødelegge det lille som var av gode lytteropplevselser på dette albumet. 
",0
"Skinndød lyd
The Dudes: Brain, Heart, Guitar 

Gir anonym FM-rock nok et blekt ansikt utad. 

Det er imponerende hvor identitetsløse gitarband kan høres ut dersom de virkelig forsøker. 
The Dudes er en ny favoritt i så måte, der de på perfekt vis klarer å finne det kjedeligste ved Jet, The Script og Maroon 5, og sette det sammen til et album som levner lytteren ute av stand til å føle noe som helst. 

Brain, Heart, Guitar ble opprinnelig sluppet i 2006, og hvorfor noen skulle ta seg bryet med å få det distribuert i Europa skjønner jeg ikke. 
Det hadde holdt lenge å sendt noen eksemplarer til utvalgte mobiloperatører, for det er her kanadiernes målgruppe holder til; dette er TV-reklamerockens nye, skummetmelkfargede fanebærere. 

Nestenmelodier forenes med daffe nødrim og en vokalist som legger seg såpass opp mot Dave Matthews at det kiler i drøvelen. 
Dette kjøres sammen til en lydgrøt som smaker omtrent like godt som bløt papp, og bør unngås av alle som ikke jobber i reklamebyrået til Vodafone. 
",0
"Pop uten sjarmpoeng
Those Dancing Days: 
In Our Space Hero Suits 

Det er ikke gull alt som klimprer, og Those Dancing Days er representanter for den delen av Døgnflue-Sverige som aldri kommer ut av startgropen. 

Den svenske tweepop-scenen er full av nydelige små band, til den grad at den ivrige tilhenger av slikt noe er svært godt vant om dagen. 
Those Dancing Days er imidlertid ikke blant disse, til det er dette debutalbumet altfor bleksottig, humørløst og uspennende. 

Vokalist Linnea Jönsson finner seg aldri til rette i det synthdrevne sekstitallspoplydbildet jentene har skapt seg; stemmen hennes er hverken god eller karismatisk nok til å drive låtene. 
Når melodiene i seg selv er frustrerende uappellerende er det lite som biter seg fast hos lytteren, og man sitter mest og irriterer seg over at synthen spiser opp riffene snarere enn å skape eller underbygge dem. 

In Our Space Hero Suits er glemt før den engang rekker å bli ferdigspilt, og dersom du på død og liv skal kjøpe en tweepopplate denne uken, gå mye heller for norske Je Suis Animals utgivelse fra fjoråret. 
",0
"Grått på horisonten
Vår anmelder Marius Asp slakter U2s nye plate No Line On The Horizon. 

U2: 
No Line 
On The Horizon 

Lyden av et band som krakelerer under vekten av sin egen historie. 

Det er ikke enkelt å være Verdens Største Og Viktigste Band, men det er fortsatt der U2 befinner seg, etter drøyt 30 år i gamet. 
De er elsket av mange, men hatet – med en nærmest pubertal iver – av minst like mange andre, ikke minst takket være Bonos selvrettferdige og pompøse offentlige profil. 

Der de to foregående utgivelsene mest av alt fremsto som reinspikka retroløp – solide, men forholdsvis uinteressante og utspekulerte rekonstruksjoner av strategiene bak suksesser som The Joshua Tree og Achtung Baby – har den irske kvartetten brukt hele fem år på å følge opp How To Dismantle An Atom Bomb, og dessuten gått langt i å antyde at de atter en gang har gitt U2-merkevaren et etterlengtet påfyll av relevans og innhold. 

U2 er imidlertid, som de fleste andre tradisjonelle rockeband, avhengig av minneverdige sanger for å skinne. 
De er i et mindretall på No Line On The Horizon. 
Førstesingelen ”Get On Your Boots” høres ut som en forkastet demo fra Pop-innspillingen, og står som et grusomt eksempel på hvor slapt dette bandet er i stand til å låte når låtmaterialet ikke sitter. 
""Stand Up Comedy"" er hvitmannsfunk på sitt mest sidræva, mens den nittitallsduvende ""Moment Of Surrender"" skjemmes av Bonos slitne stemmebånd og en spillelengde langt utover det forsvarlige. 

Det er likevel fraværet av enkeltstående gull som er det mest slående ved albumet. 
Låter som tittelsporet, ""Fez - Being Born"", ""White As Snow"" og ""Cedars Of Lebanon"" er på ingen måte støtende dårlige, kun pregløse, grå og uvanlig ukarismatiske. 
""Unknown Caller"" og ""I'll Go Crazy If I Don't Go Crazy Tonight"" er små lyspunkter, men helhetlig må No Line On The Horizon betraktes som en tonesettelsen av en identitetskrise i et band som for alvor begynner å bli for selvbevisste for sitt eget beste. 

Slik sett minner skiva om både Zooropa og Pop, men de var i det minste interessante og modige steg videre - om enn tidvis i feil retning. 
Dette er bare trist og kjedelig, og et av U2s desidert svakeste album hittil. 
",0
"Mellom alle stoler
Chris Cornell: 
Scream 

Det er slett ikke uvanlig at menn (og kvinner også, for den saks skyld) går inn i en form for krise ved passerte 40. 
Noen kjøper Harley, andre stikker kjønnet sitt inn i langt yngre kvinner, mens Chris Cornell ringer Timbaland og ber om noe kult som kidsa kan like. 
Dette albumer oser av overgangsalder og viser at Cornell er en fallen stjerne. 

Det som i utgangspunktet skulle være gamle låter remikset av Timbaland, har resultert i albumet Scream - snekret sammen på rekordtid, noe det i aller høyeste grad bærer preg av. 
Her måkes det på med klassiske Timbo-elementer som håndklapp, programmerte trommebeats og velkjente gitarriff. 
Timbaland har jo nattbordskuffet full av resirkulerte effekter og en sampler det meste går igjennom. 
Mye av dette har vi hørt før, tydeligst på Bubba Sparxx' Timbaland-produserte Deliverance, men også hos andre artister som N.E.R.D. og Gnarls Barkley. 

Naturlig nok har albumets lydbilde et tydeligere hiphop- og r&b-tilsnitt enn hos hovedpersonens to tidligere soloutgivelser. 
Og dette bakteppet virker på grensen til uforenlig med Cornells vokal - den er, som alltid, heseblesende, kraftfull og rocka. 

Det er vanskelig å se for seg hvem dette albumet er tilegnet. 
Timbaland-tilhengere og den unge søkende lyttergarde, som jeg mistenker at Cornell prøver å nå, vil dette av lasset og syns det er for dvaskt og lite spenstig, mens gamle Audioslave- og Soundgarden-fans vil vri seg i Converse-skoa mens rødfragen brer seg over ansiktsgrimasene. 

Det er ikke gitt at rockevokal og hiphop-beats fungerer, og skal det funke må det kombineres på en langt snedigere måte enn her. 
Scream er gjennomgående lite raffinert og en sann utfordring å høre på uten å benytte pauseknappen gjentatte ganger. 
Samarbeidet Cornell/Timbaland var en tidvis besværende tanke, men det er lang vei fra idé til gjennomføring. 
En flau affære. 
",0
"Raker mæ'kke
The Rakes: 
Klang 

Snertent britisk band som fremprovoserer en trang til å oppsøke låtskriveren og denge ham på pungen med en kald øse. 

Dere vet nøyaktig hvordan The Rakes høres ut: 
1/3 fuzzgitarer spilt med overstram gitarreim, 1/3 tekster om vunnet/tapt kjærlighet i fylla, og den siste tredelen fylles av bandet selv; en intenst Marlboro-siggende, manisk blidspent gjeng fra en middelklasse-minus-oppvekst i en småstor engelsk by. 

Den ørkesløst skjematiske tilnærmingen til poprock med den tilhørende stillstanden som har slått ut britpopen ivaretas på utmerket vis på Klang; her manifestert ved singelen ”1989”: 

Alt The Rakes foretar seg her blir utført med en innlevelse som kan sammenlignes med å sutte på en skitten oppvaskklut, og det virker da heller ikke som om bandet selv bryr seg det kvakk om sin egen musikk. 

Låttitler som ”Bitchin’ In The Kitchin”, ”The Light From Your Mac” og “The Loneliness Of The Outdoor Smoker” er inngangsportaler til en verden av kjøleskapsmagnetpoesi åpenbart forfattet to-tre minutter før studioleien begynte å tikke. 
Melodier og tekster forsøker å overgå hverandre i selvfølgeligheter, til man til slutt sitter med en musikalsk velling som er røykelungegrå, lunken og fullstendig uten smak. 

Sett på Klang og denne her etter hverandre, og du har en kveld som kan gjøre en hver pasifist til krigshisser. 
",0
"Mira-maraton
Mira Craig: 
Ghetto Fairytale 

På sin tredje albumutgivelse er Mira Craig i ferd med å bli en parodi på seg selv. 

Det er all grunn til å applaudere unge kvinnelige musikere som ønsker full kontroll over eget musikalsk materiale. 
Vi har gjennom vårens avisoppslag skjønt at Mira er en sånn kvinne. 
Selvstendig, bestemt og kompromissløs. 
Flott! 
Men, det er ikke alltid så dumt å lytte til- og få hjelp fra - andre enn seg selv. 
At Mira (nok en gang) har hatt sine fingre med i hele spillet og dermed også gapt over for mye er den største svakheten på Ghetto Fairytale. 
Svakhetene er sågar mange. 

Show, don't tell, Mira. 
Hvis du er den uovervinnelige verdensmesteren du i tekstene begir deg ut for å være, så fleks dine musikalske muskler. 
Host opp musikk som slår meg i bakken, gi meg noen hardtslående beats og fengende melodier. 
Særlig hva gjelder det lyriske savner jeg større variasjon og modenhet. 
I mindre doser kunne det vært smigrende med oppmuntringer av typen ""tro på deg selv"", ""ikke finn deg i å bli urettferdig behandlet"", ""du kan få til det du vil"", osv. 
Men når det er gjennomgående på Ghetto Fairytale, oppleves det som utvaska klisjéer og dvaske visdomsord som mest av alt minner om ting jeg ble fortalt på konfirmasjonsleir. 

Det holder ikke med et fiffig eventyrlig tilsnitt, som låtene ""Find The Key"" og ""Ghetto Fairytale"" er gode eksempler på. 
Der er lydbildet skumringsmørkt, med musikalsk produsentkrydder som fløyte, synth og piano. 
Koringene er mange og pompøse og som lytter veksler jeg mellom å være flau og nesten-imponert. 
For det er på grensen til imponerende når vokalisten Mira er på sitt beste. 
På ""Smile"" er det befriende behagelig at hun roer ned gneldringa, og når Miras eventyrlige maraton avsluttes med ""Shine"" blir vi minnet på hvor særegen og stødig vokalen faktisk kan være. 

Kult er det også når Mira gjør det som i stor grad har vært forbeholdt menn, nemlig å synge om å bli tilfredsstilt med nasty sex i ""Nasty Cut"". 
Med basstunge beats og frekk vokalfremføring blir dette albumets høydepunkt. 
Bare så synd det ikke var flere av dem denne gangen. 
",0
"Tom arena
Tzars: 
Tzars 

Minste-felles-multiplum-rock i skrikende manko på egenart. 

Den Oslo-baserte trioen Orango har fått med seg vokalist Vegard Mordal og blitt til Tzars, som med sitt selvtitulerte debutalbum kaster seg inn den relativt harde kampen om å bli spilt på norsk rockeradio. 
Slik låter i alle fall disse ti låtene – solid, gitartung, stadionformatert indierock svøpt i det seine nittitallets alvorstunge zeitgeist. 

Problemet tilkjennegis umiddelbart: 
Vi har hørt dette før, enkelt og greit (og da tenker jeg ikke bare på bandets resirkulering av Orango-låten ”This Love Is Murder”). 
Kvartetten opererer strengt innenfor et terrenget der hitjegere som a-ha, U2, Kent og The Killers lusker i de melodiske buskene og The Music og lignende britiske middelmådigheter har definert lydbildet, uten at de makter å forvalte sjangeren med originalitet eller egenrådighet. 

Tzars er verken provoserende eller direkte dårlig, til det er det for mange drevne aktører innblandet – ikke minst powerpop-kapasiteten Kenneth Ishak, hvis bidrag som produsent og musiker på albumet ikke utgjør noen som helst betydning i verken positiv eller negativ retning. 
Jeg kan bare ikke i mine villeste fantasier forestille meg hvem som trenger denne musikken – i det minste ikke når den allerede fem år gamle ”Somebody Told Me” kan lastes ned for åtte kroner i en nettbutikk nær deg. 
",0
"Elektrokluss
Fischerspooner: 
Entertainment 

Elektroduo med beina godt plantet i fordøyet mat. 

Fra den støvete hylla for electroclash, en sjanger fra tidlig 2000-tall som blandet Lego-briller og Kraftwerk, har ”pionerene” i Fischerspooner falt pladask ned med et album omtrent fullstendig blottet for kvalitet. 
Litt humor har New York-duoen riktignok unnet oss med singelen ”Danse en France”, der vokalist og homoflørten Casey Spooner med sin begrensede stemmeprakt gir oss franske skolegloser i arbitrær rekkefølge. 
Morsomt, men ikke spesielt bra. 

Noe oppjazza 80-tallssynth her og en og annen 128bpm-beat der er grunnlaget for de blasse låtene og rådville hookene Fischerspooner serverer på sitt tredje album, et album med misvisende tittel. 
Vi er kanskje blitt bortskjemte med Pet Shop Boys og deres unike meloditeft, eller Röyksopps lekre produksjon og treffsikre vokalbidrag, men Fischerspooner gjør ikke annet enn å minne om hvilke enorme fallgruver elektrosjangeren inviterer til. 

Kanskje vil slitne bytryner bevege de spisse skoene sine til låter som ”We Are Electric”, men som helhet holder ikke Entertainment verken vann eller vår tålmodighet. 

Live skal Fischerspooner ha for å være vitale og småkaute. 
Med ekstremt velkoreograferte dansere og en nyskapende dramaturgi og sceneshow, gjør de gull av gammel gråstein. 
Det er da vi minnes om hvilken impact de hadde med singelen ”Emerge” en gang for lenge, lenge siden. 
Slik sett vil de kanskje kunne overleve i et marked preget av fallende platesalg, men det hjelper veldig lite når varsellampen for ”hørt-det-før” blinker i takt med mobiltelefonens manglende-batteri-melding. 
",0
"Parken har parkert
Maxïmo Park: 
Quicken The Heart 

Det har gått noen år siden Maxïmo Park var frekkest i bråkepopgaten, og to album etter debuten er de bitre og idétomme. 

Britenes fire år gamle debutalbum A Certain Trigger, det første indierockalbumet som ble sluppet på den eksentriske elektronika-etiketten Warp, kom lastet med tøffe, voldsomt fengende singler som i særdeleshet ""Graffiti"" og ""Apply Some Pressure"". 
Etterpå har det vært langt mellom de gode låtene, og både Our Earthly Pleasures og Quicken The Heart lider kritisk under akkurat dette. 
Her i form av den ferske singelen ""The Kids Are Sick Again"": 

Albumet bærer preg av en gjennomgående mangel på melodisk selvtillit, og ethvert forsøk på snert føles bare som et lett dask med en våt brøddeig. 
De spretne leddene til vokalist Paul Smith virker å ha fått gikt, og han fremfører uten innlevelse. 
""Nothing to look forward to"", synger han i singelen, og det virker som om dette har slått rot i hele Maxïmo Parks fremtoning. 

Quicken The Heart er lyden av et band som desperat forsøker å holde sitt spenstige og kantede image ved like, selv om de godt vet at låtene ikke holder mål. 
Det er lenge siden Maxïmo Park var lyttverdige, og akkurat nå er det lite som tilsier at de vil bli det igjen. 
",0
"Funk off!
Side Brok: 
Ekte Menn 

Funken styrer Side Brok nedenom og hjem. 

Da Side Brok debuterte i '03 med Høge Brelle, og fikk en nesten-hit med låta ""1-2-3-fyre"" var det mange som ropte om ""friskt pust"", ""alternativt"" og ikke minst ""artig"". 
Personlig falt jeg aldri helt for debuten (eller oppfølgeren) til sunnmøringene, mest fordi jeg aldri skjønte om Side Brok var et seriøst musikalsk prosjekt eller en nachspiel-idé som hadde gått for langt. 
Dersom noen rettmessig skulle sitte på patentet til den noe udefinerbare sjangeren ""dialektrap"" ville allikevel Side Brok være et åpenbart valg. 

Siden sist er de blitt et par hakk mer soul- og funkbasert enn tidligere, og der sunnmøringene tidligere hadde en viss elektronisk tilnærming til sine egne låter går det stort sett i uinteressant voksen-funk denne gangen. 
El-orgler, organiske trommer, snille gitarer, myk bass og en og annen synth. 
Oooh-ing her og aaah-ing, der. 
Uten at det løfter låtene, for å si det pent. 
Bortsett fra ""Ord for dagen – derpå"" og ""Drit å gjer"" (som begge innehar et visst potensiale) samt slitsomme ""Pow Wow"" klarer Ekte Menn aldri å fri seg fra det klamme, litt kvalmende lydbildet en finner igjen på en middels Smuget-konsert. 
Hvis du lukker øynene når albumet er på sitt minst tiltalende (""Skjemde""), kan du formelig se for deg et forholdsvis bedritent folkehøyskoleband forsøke å gjenskape Montées demoer til Isle of Now. 
Ubehagelig. 

Hva selve rappinga angår er det ikke stort å melde siden sist, verken hva angår flows og stemmebruk. 
Sjeldent er Torstein 
Hyl det største problemet ved låtene, sjeldent løfter han de særlig. 
Stort sett er han en rapper som melder ganske hverdagslige, intetsigende ting på en ganske intetsigende måte. 
Du skal jobbe hardt for å suges inn i det trivielle tekstuniverset, for å si det slik, selv om herr 
Hyl nå og da er småvittig, og har en og annen god observasjon godt gjemt der inne. 

Heldigvis er ikke norsk rap på en annen dialekt enn østlandsk særlig oppsiktsvekkende mer, og heldigvis har norsk hip hop har tatt såpass store steg at framover at Side Brok ikke lenger er noe reelt alternativ til noe som helst. 
Hvis ikke hadde det nemlig stått fryktelig dårlig til. 
",0
"Sataniske Vers
Erik og Kriss får hard medfart av vår anmelder 

Erik 
Og Kriss: 
Tabu 

Banalitetens voktere er tilbake. 
Mer forslitte og hjelpesløse enn noengang. 

Så, hva er annerledes siden vi sist hørte noe fra gladgutta fra Bærum? 
Vel. 
Tabu er hakket mer organisk enn Verden Vil Bedras, og med visse variasjoner og forbedringer hva angår flow og stemmebruk. 
Muligens har gutta lagt litt arbeid ned i å gjøre rappinga bedre, og det er vel bare rett og rimelig å nevne at det faktisk høres her og der. 

Hva har ikke forandret seg siden sist? 
Det meste annet. 
Tabu er nemlig, som Verden Vil Bedras, strengt tatt lite annet enn en tilfeldig samlet rekkefølge av fullstendig verdiløse låter. 

Det mest slående er guttas fullstendige mangel på egenskaper som teksforfattere, som faktisk er hakket verre enn sist. 
Om mulig. 
Flesteparten av albumets tekster er i beste fall håpløst banale (selv til norsk rap å være), i verste fall direkte grusomme. 
Det florerer i (svært lite poetiske) poetiske omskrivninger, platte tekstlinjer basert på ordtak og klisjeer, elendige punchlines og uinteressante, til tider svært generelle hverdagsbetraktninger. 
At noen som vil leve av det norske språket skriver så ufattelig dårlig må vel kunne kalles ambisiøse, for å si det pent. 

La oss eksempelvis ta for oss fjerdesporet «Borte Bra» - sannsynligvis den kjedeligste og minst velskrevne teksten lagt på en norsk rap-skive noensinne; ""Nå med eget sted å bo/har jo leid i fem år snart/nesten ikke til å tro/de sier borte er bra, men hjemme er visst bedre/og med flere hjem lar livet seg lettere leve"". 
Legg til en produksjon drevet av kassegitar og overkommuniserende synth-føleri og du har et musikalsk vakuum i hende. 

""Rundt Fingeren"" minner mest om en damenes tale hentet fra et juleball i første gym., hvor den oppbrukte ""jenter bruker så lang tid på badet, men jaggu er vi ikke glad i dem likevel""-klisjeen brettes ut til det pinlige over nok en leirbål-klimprende, motstandløs gitarproduksjon. 
Kor-refrenget i ""Hverdagshelt"" (forøvrig basert på nok en eksepsjonell triviell betraktning om hyggelige folk som hjelper dem å flytte og pusse opp o.l.), er så overkill at dersom dette hadde vært mitt første møte med Erik Og Kriss ville jeg trodd det var en parodi, eller gjort på kødd. 

Det er det altså (sannsynligvis) ikke. 
Låter som ""Du 
Og Jeg"" med linjer som ""jeg skulle løfta deg som du kunne sveve/svingt deg rundt/tatt deg imot i min neve"" gjør ikke ståa bedre, og den teite naturalistiske storytellingteksten om en megler som dør i Slottsparken på (platas beste spor rent produksjonsmessig) ""Slår Sprekker"", er legendarisk dårlig. 
Distingverthet, antydningens kunst, fintfølelse? 
Ikke det, nei. 
Talende nok blir ikke Tabu engang ufrivillig festlig i slike stunder. 
Istedet høres det hele bare ut som en tafatt blanding av trist og kynisk, stusselig og utspekulert, og ikke minst kjedelig. 

La oss være frekke nok til å kalle tittellåta et nøkkelkutt, og gå i dialog med den. 
Her påstår Erik Og Kriss at de er like tabu ""som en homofil prest"" (jaha? 
Finnes det ikke flust av de?), fordi det er feil for slike som meg ""å like det alle liker"". 
De påstår at grunnen til at de får dårlige karakter av anmeldere er et utslag av elitisme, og at Erik og Kriss er som Pizza Grandiosa – hatet av kritikerne, men elsket av folket. 
Vel. 
Å være elsket av folket er vel en mild overdrivelse for en gruppe som tross alt ikke er nær MadCon, Alexander Rybak eller Ole Ivars i salgstall og popularitet. 
Å deretter hevde at denne påståtte folkets elsk er grunnen til at de ikke er godt likt blant anmeldere og det generelle hip-hop-publikummet, er strengt tatt feil vekting av årsaksforhold. 

Grunnen til at de ikke likes av folk som liker musikk, bunner ned til et eneste aspekt: – mangelen på egenskapene de besitter: som tekstforfattere, låtskrivere og produsenter. 
Så enkelt kan det altså være. 
",0
"Krampe ved reisens slutt
The Black Eyed Peas: The E.N.D. 

Et par ålreite melodilinjer redder The Black Eyed Peas fra full skandale. 
På ""Meet Me Half Way"" og ""Alive"" synger Fergie godt, og de stiller effektmaskineriet inn på medium. 
Men så klarer ikke Fergie å holde den IRRITERENDE halvrappinga si tilbake, og den ødelegger stemninga flere ganger. 
Hun er forsåvidt i synk med de andre bønnene, som heller ikke sparer på noen virkemidler. 

På The E.N.D. (The Energy Never Dies) makses alt av nød-ordspill (""2-thousand-and-late""), lydmalende ord (boom! pow!), alternative verdier (""energien forsvinner ikke når du dør, den bare går over i en ny sjel"") og forsøkssosiologi. 
Mer om dét seinere. 
Musikalsk pøser de på med reggaetonrytmer, taktskifter, Daft Punk-overlevninger (hei, selv Ed Banger har kommet seg ut av 2008, dere ""2-thousand-and-laters""!), R'n'B-klisjéer, vokalonani og hver eneste hiphopeffekt som har vært på hitlistene de siste 5 åra. 
Ikke bare autotune-inflasjon, men autotune og opp-pitch samtidig! 

For et mas, denne musikalske insisteringa: 
Det er fest, og den stopper aldri! 
Platas nest mest slitsomme: 
""Party all the time"", bedyrer både i tekst og produksjon at bare du pumper på, vil alle tro at du har det gøy og deilig. 
Høres mer ut som doping enn livsglede for meg. 

Der Black Eyed Peas før kunne smelte et skeptisk sinn fordi det iallefall hørtes ut som om de hadde gøy, er det lite smittende varme her. 
Aller verst går det når rockegitarer, pressa vokal og denne sosiologien kombineres på ""Now Generation"". 
Hva er dette??? 
Ei analyse av Facebook-generasjonen? 
I ei låt ufint pressa inn i tradisjonen etter ""I want my MTV"" og ""We Didn't Start the Fire""?? 
More is more, lizm? 

Noen må bare lære seg at more sometimes is way too much. 
",0
"Icing etter første låt
Hockey, Hovescenen 

Portland-døgnfluer beveger seg sjelden ut av middelmådigheten. 

Det er tungt å skulle overbevise publikum med kun en hitsingel på samvittigheten, og Oregonbandet klarer da heller ikke annet enn å vise seg som et blaff det er uproblematisk å overse. 

Her har man et band som lirer av seg sin overflatelette discopop som aldri blir annet enn mild bakgrunnstøy for plensittende folk som blar i programmet for å finne annet å gjøre, og til tross for den for så vidt flotte radiosingelen ""Too Fake"" og en og annen historie om at det er bra fiske i farvannet utenfor Tromøya er det lite som beveger oppmøtet på Hovescenen denne tirsdagen. 

De ser ut som svenske tennisspillere på syttitallet, men i motsetning til disse server ikke Hockey spesielt hardt; her går det i generisk danserock i den høyere midtempoklassen. 
Refrengene mangler snert, og når den Hot Hot Heat-apende vokalisten Benjamin Grubin til stadighet påminner publikum at dette er en låt de ikke har hørt, frister det heller ikke til oppsøkelse: dette er et band med kort levetid, og dét vet de nok selv også. 
",0
"Verdiløs mann
Necro, Teltscenen 

Av idioter, for idioter, om idioter. 

Hadde noen fortalt meg at Quart '09 ville tromle sammen et sterkere hiphop-program enn sin konkurrent i øst for et halvt år siden, vil jeg jeg ledd hånlig og hoderystende. 
Nå er det ikke bare et faktum, men til alt overmål et som kan være med på å forklare hvorfor i allverden et entusiastisk oppbud av formiddagsdrita Hove-kids lager leven foran Teltscenen innen den korpulente Brooklyn-rapperen Necro entrer den. 

Skjønt: 
De sløve utropene i lokalet stammer i all hovedsak fra kranglevorne, solbrente syttenåringer som like gjerne kunne vært på Luxus Leverpostei, eller ligget marinert i eget oppkast i en av danskebåtens glattceller. 
Det som foregår på scenen er tomhet på sitt mest bråkete, med Necros sjokkstrategi - klemt inne i en åndsfattig glipe mellom splatterfilm, porno, rap og metal - avkledd som så kald og uinspirerende at man får lyst til å røske opp gressplenen utenfor teltet for å la seg begrave levende under den. 
Det egentlige sjokket? 
At det er mulig å grynte så høyt og si så lite. 

Det er ikke bare infantile drapsfantasier og klamt narkopreik som utgjør de essensielle betsanddelene i dette universet: 
Fitte skal man også ha, og under låten ""Who's Your Daddy?"" dras et titalls ungjenter opp på scenen, med et uttrykt ønske om at de skal by fram ræva, brystene eller helst begge deler. 
Ingen gjør det, og fra en publikumsvinkel føles dette nederlaget som en rettferdighetens seier: 
Necro klarer ikke engang å lure forvirrede rips til å flekke hud. 
Han er verken teknisk begavet, morsom eller barsk nok. 

For å sno mannens eget credo: 
Dette er musikk å sovne stille og uberørt inn til. 
Død, hvor er din brodd? 
",0
"..og samtidig, på en karaokebar i Sheffield
Little Boots, Teltet 

Syltynn gugge fra britisk syngedame. 

Når Little Boots entrer scenen er det med lystige piruetter og glinsende kjole, men hennes for så vidt ålreite debutalbum gjennomsynges med få høydepunkter, men derimot med en mer og mer snikende følelse av at hun er ""I Facebooked Your Mum""-generasjonens svar på Modern Talking. 

En synthist og en trommespiller som på ingen måte benytter seg av hele trommesettet ligger og slurer oppå mengder med forhåndsinnspilte låtdeler. 
Dette massive, maskinelle lydbildet drukner Little Boots' spinkle, Ginger Spice-aktige stemme, og følelsen av å være i et øl- og pølsestinkende karaokelokale forsterkes drastisk. 

Med tekstlinjer som ""she's a mixed up girl in a mixed up world"" og flate, likt fremførte låter hadde hun glidd perfekt inn som underholdningsinnslag på en Melodi Grand Prix-fest på Tåsen, men i konsertsammenheng blir dette slette saker. 
",0
"Gjest i egen stue
Kleerup, Oslo Live Festival 

En konsert som aldri står i fare for å lette fra scenegulvet. 

Kan en mann bli for avhengig av chanteuse-virksomhet? 
Tærer det på psyken å være et utpreget bakmenneske, om enn med ambisjoner om stjernestatus? 
Er det vanskelig å være en svenske i Norge, midt i hjertet av sommeren, når du til syvende og sist bare har én god låt å vise til? 
Andreas Kleerups oppvisning på Oslo Live signaliserer et rungende ja på alle disse spørsmålene. 

Det er nemlig en anemisk, uinteressert og merkelig usynlig hovedperson som aller pliktskyldigst gjennomfører halvtimen han har fått betalt for ved Kontraskjæret. 
I mellomtiden har han fått assistanse fra en rapper, han har satt seg bak trommesettet , klatret opp i sceneriggen under sin beste låt og gått av scenen altfor tidlig (men på den annen side akkurat tidsnok). 
""With Every Heartbeat"" inntreffer tidlig i settet, som spor fem, men fraværet av et grepa kvinnfolk - Robyn eller noen som minner - ser ut til å lamme Kleerup med intens styrke; han tåler ikke å være seansens fokuspunkt, og han viser heller ingen vilje til å utforske ideen. 
Her går det tvert imot i ferdiginnspilte låter, og de fleste av dem treffer bunnen av bassenget med et ubehagelig knekk, i pur manko på vokalkarismaen som gjør albumet fra i fjor verdt å høre på, tross alt. 

Kleerup gir det bort, først og fremst, idet han setter seg bak slagverket, gutterom-style, og dæljer løs, uten at noe annet enn den nennsomt programmerte (og løse, ""primitive"") beaten når ut til det hoderystende publikumet, som allerede da begynner å vende seg bort fra begivenhetenes manglende sentrum. 
Hvor ble du av i alt mylderet, Andreas? 

En svenske som stod ved siden av meg oppsummerte det slik: 
Denna killen är ett luftslott. 
Det er han i rettferdighetens navn ikke alene om å være. 
Men de fleste andre av verdens middelmådigheter velger å kamuflere det hakket bedre enn Kleerup gjorde på Oslo Live i kveld. 
Fly avsted, nå. 
",0
"Dårlig skuespill
Marilyn Manson, Quart 

Sjokkrocken lever videre uten Manson. 
Onsdag klokka halv elleve: 
Noen hundre har samla seg foran scena. 
Fram til rundt ti over elleve: 
Flere har heldigvis kommet for å høre, men de har blitt servert sju anonyme låter. 
Marilyn Manson har vært som en dårlig oppvarmer for seg selv. 
Ikke før han drar i gang sin gamle hit ""Rock is dead"", er han og publikum borte og snuser på noe som minner om gammel ekstase. 
Midnatt: noen gir meg en Läkerol Salmiakk. 
Kveldens sterkeste opplevelse. 

Hvor kjedelig kan en forhenværende sjokkrocker framstå? 
Svaret etter i natt omfatter flere pinlige øyeblikk enn en uengasjerende B-film. 
Marilyn Manson later som han prøver å vekke urmennesket i oss med noen udefinerte ul. 
Han forsøker å rispe oss med stemmen men kutter ikke dypere enn en ubrukelig gatekjøkkenkniv i plast. 
For en artist som har gjort fare viktigere enn melodier i underholdninga si, kan ikke komme unna med kveldens vasete rolle: 
Mellom et greit stødig band, leker Manson rundt i et slags rampelystema, tilsynelatende uengasjert. 
Med lyskastere som på et filmsett, filmklappere og håndkle- og vann-staben løpende som statister i et skuespill som bygger opp en bortskjemt primadonna. 
Hele dramaturgien ser ut til å skulle spinne rundt likegyldighet som sjokkerende verdi. 
Men enhver emokid i tenåra kan oppvise mer overbevisende gidder-ikke-holdning enn MM denne kvelden. 

Klokka 00.06: 
Scenefrontlysa blinker desperat ""kom tilbake"" til et publikum som ikke gidder vente på ekstranumre. 
Lysene blottlegger en innsikt kveldens headliner nok også sjøl kjenner (mannen har jo tidligere iscenesatt seg sjøl og massene på høyde med den smarteste propagandaminister): 

Vi trenger ham ikke lenger, slik han trenger oss. 
",0
"Mye røyk uten ild
Peter Doherty, Roskilde 

Ingen grunn til brannslukking. 
Det er ikke ild alt som ryker. 

Mye spenning knytta til Arenas åpningskonsert denne søndagen. 
Doherty endte som kjent med en kjekk bot etter å ha sovna på et toalett på flyplassen i Sveits, og hotellet han bodde på under oppholdet i Roskilde sa klart og tydelig fra om at de ikke ønsket å ha Doherty der. 
De forventet vel et helvete, i likhet med Arenas tre kvart fulle telt. 
Men det var ingen grunn til bekymring (eller begeistring). 
Ilden var på ingen måte tent i bråkebøtta. 

Det vil si, da Doherty våknet mot slutten funka det tålelig godt, og de tre siste låtene vitnet om en vokalist som faktisk er i nærheten av å burde få lov til å spille på Roskildes nest største scene. 
The Libertines' «Can't Stand Me Now» og Babyshambles' «Albion» og «Fuck Forever» gjøres unna med entusiasme, glede og intensitet. 
Og ikke minst glimrende gitarspill. 
Så hvorfor går det som det går? 

Fram til dette punktet har det nemlig ikke vært mye å skrive hjem om. 
Fra Doherty sprader ut på scenen, kun akkopagnert av gitar, øl, og sigg til godt over midtveis har han omtrent ikke klart å gjøre en eneste av låtene sine akseptable. 
Merkelig nok. 
Coolness? 
Check. 
Karisma? 
Å ja da. 
Vittig? 
Veldig. 
Men musikalsk skorter det. 
Illustrerende for hele konserten var hans forsøk på å gjøre en cover av Billy Jean, som etter 12 takter rant ut i sanden. 
Et nytt forsøk til litt senere hjalp ikke. 
Det var det med å innse sine begrensninger, og slikt. 

Hans eneste soloalbum Grace/Wastelands er et helt streit album, men Doherty sliter med å gjennomføre låtene med en eller annen form for dynamikk i behold og det blir snart klart at backkatalogen er for liten for en akustisk konsert av denne typen. 
Uten annet å lene seg på enn side tidvis begrensede evner som gitarist, surfer han på avvæpnende vitser om sine egne musikalske kvaliteter (- I actually practiced that one, forsikrer han etter Billy Jean-floppen), den sjarmerende arrogante men samtidig ydmyke utstrålingen, sjarmen og alle de stjernekvalitene som ikke er musikalsk fundert. 
Og røyk. 
Massevis av røyk. 
Selv om jentene som kaster opp BH'er på scenen sikkert er mer enn fornøyde med å få se herr Doherty i levende live, og det ligger en viss spenning i hvorvidt Doherty klarer å komme seg gjennom konserten med æren i behold er det ikke særlig givende. 
En plankecover av «The Needle And The Damage Done» og en fin versjon av «Last of The English Roses» i tillegg til de tre overnevnte holder rett og slett ikke til annet enn at hele opplegget er litt stusselig småmorsomt. 
",0
"Se min smukke navle
Gang Gang Dance, Sjøsiden 

Vil du tømme Sjøsiden for folk, sier du? 
Enkelt: 
La et knippe selvforelskede New York-hipstere få boltre seg på scenen i en snau time. 

New York-kvintetten Gang Gang Dance viste seg som et habilt albumband med fjorårets Saint Dymphna, en stort anlagt plate som på sett og vis varslet skredet av gode plater i krysningspunktet mellom psykedelia, elektronika og syrete verdenslyd 2009 har skjenket oss. 

Den låter fremmedartet og skrudd (i flere betydninger av ordet), men strekker samtidig en vennlig labb ut til åpenhjertige indiehoder som aksepterer at musikalsk gevinst ofte vil koste tid og krefter. 
I konsertsammenheng er det likevel vanskelig å føle noe annet enn en snikende oppgitthet over hvor mange gode ideer og melodiske tilløp GGD er villig til å skusle vekk for å fremstå som kompromissløse og interessante. 

Bandets sterkeste kort er trommis Jesse Lee, en disiplinert og intelligent Boredoms-disippel som gjennomgående pumper vitalitet inn i selv de mest kantete og ugjestmilde strøkene av disse sangene. 
Det hjelper imidlertid lite når vokalist Liz Bougatsos fremstår som en sju år gammel jente som har blitt kastet opp på scenen og brått oppdaget hvor morsomt det er å daske løs på bongotrommer og ule i mikrofonen, gjerne samtidig. 

Selv en praktlåt som ""House Jam"" krakelerer under damens retningsløse uling, og når endeløse, tjalla loops etterhvert stiller seg i sentrum av av lydbildet, er kvelertaket et faktum. 
Den jevne publikumsstrømmen mot Engascenen må til en viss grad tilskrives Lily Allen tilstedeværelse, men Gang Gang Dance gjorde skuffende lite for å tette igjen flukthullene. 
",0
"Ingenting i sølvpapir
Air: 
Love 2 

Du trenger ikke kjøpe denne skiva for å ha en unnskyldning til å sette på Moon Safari igjen. 

Husker du «Talisman»? 
Det er det femte sporet på Moon Safari, Airs første album, etter «Kelly Watch The Stars» og før «Remember». 
Nittennittiåtte. 
Folk snakket om Air som noe spennende på den tida. 
«Sexy Boy» hadde en kongevideo på MTV Nordic og selv om den ikke lignet noe særlig på noe annet på skiva, så følte ikke folk seg snytt. 
Det var liksom så spennende, denne sømløse blandingen av elektronikk og romantikk. 
«Air pleide å lage pornofilmmusikk, vet du» sa folk, som om det ikke var akkurat det de fortsatt gjorde. 
Barn unnfanget til «Talisman» går i fjerde klasse i dag. 

Få, om noen, vil påstå at «Talisman» er det beste sporet fra Moon Safari. 
Den var midt på sporlista og midt på treet. 
Hadde derimot «Talisman» ikke vært utgitt for elleve år siden, men nå, som et spor på Love 2, Airs sjette, ville den vært dratt i hver bidige anmeldelse som høydepunkt og bevis på at Air fortsatt har teken. 
Med andre ord: 
Ikke bare overskygger et enkelt fyllspor fra debuten hele Love 2, det understreker nesten alle feil med skiva. 

For det første eksemplifiserer «Talisman» den uhørte balansen mellom sleskhet og oppriktig føleri som Air har higet etter helt siden 10.000 hz Legend, den ambisiøse dog litt mislykka andreskiva, gikk til helvete kommersielt. 
Man begynner med et bassriff og et hammondorgel som ikke engang prøver å legge skjul på at de hører hjemme som bakgrunn for usimulert samleie i sakte film, men over dette dukker det snart nok opp et strykerarrangement verdig en dokumentar om Serengeti. 
Balansen mellom disse er gjort så naivt selvfølgelig at lytteren knapt legger merke til hvilke ingredienser som ligger i bånn. 
Sammenligner du dette med Love 2, som helhet eller på enkeltspor, blir det som å sammenligne en ung, kåt romantiker-tenåring med en halvgammel, kokainhøy rundbrenner som snakker mye om evigheten. 
Hver lyd høres kalkulert ut, ikke utifra hva som høres bra ut, men utifra hva som vil gi låta den korrekte Air-balansen mellom organisk og syntetisk. 
Hvert ord av tekst virker skreddersydd for å kunne tolkes så vidt som mulig uten å bety noe som helst. 
Aldri stol på internasjonale musikkstjerner hvis franske aksenter blir tjukkere desto mer de turnerer. 

Men alt dette, til og med det med aksentene, kunne tilgis, om enn motvillig, dersom det ikke hadde vært for det faktum at Love 2 knapt inneholder nok melodi til fylle en EP. 
Det er mer melodi bassen, uten orgelet til og med, kun bassgitaren, i «Talisman», enn i de fleste hele låter på denne skiva. 
Man har bassganger, man har beats og man har visse looper av blandet vokal, men få faktiske sanger, til tross for at sporene er arrangert som sådanne. 
10.000 hz Legend, mislykket som den var, var som en rekke gode grunnmurer med dårlige hus på; Love 2 er som en rekke gode grunnmurer arkitekten, feig av skade, ikke har turt å bygge noe på. 

Innpakkningspapir over innhold, lyssetting over scene, sminke over tryne, hvordan over hva, kall det hva du vil. 
Utrolig kjedelig er det uansett. 
",0
"Sjelløs stjeling
Wolfmother: 
Cosmic Egg 

Wolfmother-frontmann bytter ut mannskapet og sitter igjen med et tomt skall. 

Det er aldri annet enn et sykdomstegn når et band, etter å ha hatt et kommersielt gjennombrudd, finner splittelse i bandet grunnet ”creative differences” (se bare på kanadiske Hot Hot Heat). 
Dette skjedde også med Wolfmother etter den monsterselgende debuten fra 2005, og nå er det bare vokalist/gitarist Andrew Stockdale igjen. 
Cosmic Egg er hans egen bedrift, der den nye besetningen kun fungerer som backing for hans evige hangup på syttitallets øsende bluesrock. 

Han har også byttet ut produsent Dave Sardy med den enda mer trøkkorienterte Alan Moulder (A Perfect Circle, The Killers), og sammen har de gnuttet ned et lydbilde som låter som en million australske dollar, men som ikke klarer å skjule det faktum at Stockdale rent musikalsk har intet nytt å tilføre. 
Dette har også vist seg i at man her ikke har noen ny hit av ”Woman”-ske proporsjoner, men en god del låter som forsøker på dette. 
”New Moon Rising” er den som vel kommer nærmest, men den klarer aldri å riff-feste seg på hjernen slik de klarte på debutens mest minneverdige øyeblikk. 

Iblandet litt new-age-babling av typen ”In time you will find many things found in the ordinary/could it be, what you see, many things are extraordinary” og ”would you like to walk into the Kingdom of the Sun? 
/we could walk into the fields and see where it’s begun” og en lei, Axl Rose-aktig stemmeknekk på albumets roligere spor er Cosmic Egg blitt et sjelløst, pregløst album som produksjonsmessig sikter mot kosmos, men ender opp som eggerøre. 
",0
"Snøen som falt i fjor
Miike Snow: 
Miike Snow 

Å beskrive musikk som «kjølig» er i ferd med å bli en floskel, men i Miike Snows tilfelle må det være lov. 
Ikke bare utviser bandet hver eneste av de musikalske tendensene kjølige band gjerne gjør (i musikkjournalistland betyr gjerne «kjølig» det samme som «syntetisk», bare med mindre konnotasjoner til plastikk og neonlys, dvs: Programmerte, men akkustiske lyder, analoge, eller bare gamle, synther og vokalfilter som heller mer i grumsretningen enn i autotuneretningen); de har også ordet «snow» i bandnavnet og et bilde av en isbit på platecoveret sitt. 
Kulda er åpenbart en poetisk enhet de har omfavnet med glede og overlegg, og i den grad skiva kan sies å ha et samlende tema må det være at dyret (i mennesket) ikke egentlig er skikket til å overleve for lenge i kulda (i det moderne samfunn) og det dermed kan reagere litt sprøtt før det fryser ihjel (av ensomhet?), ergo siluetten av en kanin med gevir inni isbiten på omslaget. 
Nuvel, fantastiske skiver har hengt i tynnere røde tråder enn det. 

Så hvordan høres det ut? 
I klassisk barlek-lingo høres det ut som om hvis Harrys Gym, uten Frøkedal på vokal, skulle prøvd å lage en Montéeskive. 
I rett-frem-lingo høres det døvt og kjedelig ut, som en gjeng popteoretikere som prøver å synge over evne, klarer å skrive under evne og som prøver å kombinere en overhengende lydsignatur (kjølig og litt upersonlig, som sagt) med en del låtmateriale som i tillegg til å være dårlig stritter imot det gjennomgående temaet. 
Hvordan kombinerer man et ønske om å fylle dansegulv med et ønske om å lage smakfull, grunnleggende og litt eksistensialistisk musikk? 
Man åpner med et rolig vers uten melodi, køler på med sin beste Prince-imitasjon, slår verset ihjel med et refreng og dreper så alt moment låta har bygd opp til da med nok et keikete vers, hvorpå man avslutter låta med et par refreng til, kaller den «Black and Blue» og gir den ut som singel. 
Dette er symptomatisk for mange, mange låter på denne skiva: 
Man har et refreng og en synthlyd, og fyller ut resten av sporet med ikke-vers, fire flate og monoton pianoklimpring. 
Et flertall av sporene her høres mer ut som åpne invitasjoner til klubb-remixing enn ordentlige, ferdige låter. 

Unntakene finnes: 
Skiveåpner «Animal» har ikke bare melodi, og fin sådan, i både vers og refreng, den er også et av få eksempler på at den hvit-svart-blå lydpaletten Miike Snow har begrenset seg til faktisk kan kombineres effektivt med uventede låtoppbyggninger (i dette tilfelle ska). 
Den er et av to-tre inspirerte glimt som mest bidrar til å belyse hvor øde det er rundt dem. 

Dette er det andre albumet fra Svenske stjernepopsnekkere i år hvis tilsynelatende forsøk på avmålt, kjølig og stemningsfull sofistikasjon har resultert i en følelse av arrogant halvgjorthet. 
Med andre ord: 
Hvis du synes «Living Thing» er det beste albumet til Peter, Bjorn & John så glem alt du nettopp leste og løp og kjøp. 
",0
"Maskiner i helvete
Maskinen: 
Boys II Men 

To år gammel novelty er ikke morsomt lenger. 

Ingen tvil om forgjengeligheten til Maskinens hysteri-dansegulvshit ”Alla Som Inte Dansar Är Voldtäktsmän”, og duoen går med denne debutplaten hardt ut, med en tydelig intensjon om å mase på deg øregangsbrokk. 

Boys II Men vaier det nysvenske trend-ironiflagget med tungen godt plassert i munnviken, med det store problemet at albumet låter håpløst utdatert. 
Dette viser seg sterkest i at de i overveiende grad lener seg mot den baile-funken som Bonde Do Rolê via Diplo gjorde seg kjente med i 2006, og det faktum at førstnevnte gjeng med brasilianere er Maskinens medsammensvorne her er både forunderlig og lite vellykket. 

Her byr de på hvileløs, anmasende og flat hiphop-elektronika mens de for alt det er verdt forsøker å koke opp en ny ”Alla Som Inte Dansar” (”Dansa Med Vapen” er et av dem). 
Dans, for helvete, ellers får du høre det! 
Det udynamiske og mørke lydbildet, den utdaterte 2007-lyden og det konstante ståket fra rapperen Afasi gjør dette til en temmelig uspiselig blanding, som ihvertfall i albumformatet blir De Elendige Musikalske Inntrykks store høysang. 

Boys II Men gir deg en grøssende følelse av å stå urørlig midt på et tordnende dansegulv mens en Red Bull-dopet partysvenske ustanselig kauker inn i øret ditt. 
Kan ikke i farten komme på noe som kommer nærmere et personlig mareritt. 
",0
"Partyhelvete
Ke$ha: 
Animal 

Ke$ha har slått igennom stort med låta ""Tik Tok"". 
Ei hel plate med partyjenta ble for mye for vår anmelder. 

Fra: ""Siri Narverud Moen"" Til: 
""Andreas Øverland"" Cc: ""VerneombudNRK"" 
Emne: 
Re: 
Ugunstige arbeidsforhold 

jeg har forståelse for din situasjon, men hva skal jeg si. 
Comes with the job. 
AØ 

Siterer ""Siri Narverud Moen"" <Siri.Narverud.Moen@nrk.no>: 

> Redaktør Øverland, > jeg vil med dette gjøre arbeidsgiver oppmerksom på den slitasje jeg > har vært utsatt for de siste arbeidsdagene, i jobben med å vurdere > den amerikanske popartisten Ke$has debutplate Animal. 
> > Produsentene 
Dr Luke og Benny Blanco tester kynisk lytterens > tålmodighet med å bruke flest mulig virkemidler samtidig. 
> De er glade i komprimert dansebass - og som en vits som fortelles for > ofte, skrur de ned Ke$has stemme hver gang hun synger om at noe > ""goes down"": dooooooooouuuuwn. 
Tilløp til god pop ødelegges videre > ved at (den tamme) vokalen autotunes herfra og til russefest-helvete. 
> > Det er som å være støkk i marerittversjonen av en Disney 

> Channel-serie. 
Som om Hanna Montana har begynt på college og raida > pappas barskap: null innlevelse, mas, mas, mas, og formatert > more-is-more-estetikk. 
Lady Gaga-sjarmen, hvis det er dét de prøver > på, er langt unna. 
Katy Perry-sjarmen ennå lenger. 
Ke$ha bare > gnåler om hvordan hun henger ut med ""alle freaksa"" - og sender > mulige søte innfall inn i college-tåka med knirke-stønninga si. 
> Like, you know, dooooooooouuuuwn with the freaks: kesha: take it off 

> > Og denne konstante masinga om å drikke whisky, horing i fylla, vodka, > gin, spying i skapet... 
Om ikke annet, bør noen klandres for drikkepress. 
> > To låter, inkludert bonussporet ""V.I.P."" skiller seg nok ut til > at denne lange timen er til å holde ut. 
Men når ""V.I.P."" har nok luft > mellom houselinjene til å være tålelig, tydeliggjør den også hvor > altfor tettpakka de andre 14 låtene er produsert. 
Lyden er så tett at jeg > flere steder er nær ved å bli uvel. 
> > Jeg ber om en dag borte fra jobb for å hente meg inn (eller ""rehab"" > som hovedpersonen, som ikke klarer å omtale noe i annet enn > festtermer, ville kalt det). 
Så kan jeg få renset indre organer med > kjølig minimalhouse og gamle viser. 
Jeg siterer platas ene > gode låt: ""this sucks!"" Totally. 
> > Siri Narverud Moen 
",0
"Dødfødt horunge
Lil Wayne: 
Rebirth 

Lil Wayne sin bastard av et rockealbum gir lite annet enn en dørgende kjedelig fødselsdepresjon. 

“I’m a dopeboy with a guitar”, mener Lil Wayne et par minutter ut i førstesporet ”American Star” og omtrent samtidig blir det pinlig tydelig hvorfor Lil Waynes rockeskive Rebirth har blitt utsatt, utsatt og utsatt. 
Og hvorfor dopeboys og gitarer ikke bør settes i samme rom. 
For selv om Wayne har levd rockestjernelivet etter Tha Carter II og III; står igjen som en av 2000-tallets viktigste rappere, og har gjort seg selv til fenomen vel så mye som artist, skjønner han nemlig ingenting av hva rock er. 

Rebirth avslører at Lil Waynes kjennskap til sjangeren ser ut til å være hentet fra Kerrang-covere i 1997 og MTV2-videoer med lyden skrudd av. 
Kompis skjønner lite, eller ingenting av de tingene som gjør en rockelåt til en låt og imiterer i stedet et lydbilde han knapt kan ha hørt på, eller om, for den saks skyld. 
Rebirth er blitt en oppvisning i hva Lil Wayne tror rock er og skiva er dermed blitt den musikalske ekvivalenten til New Orleans-rapperen sitt klesskap – dyre, trange bukser med nagler, skull-prints i strass og boxfreshe All-Stars Converse. 

Hele albumet er musikalsk referanseløst uten så mye som en eneste ordentlig god låtstruktur i bunn. 
Fra det tette åpningssporet til singelfloppen ”Prom Queen”, via den overproduserte pianorockereren ”Paradice” til Avril Lavigne-møter-produsent-på-speed-sporet ”The Price is Wrong” tar skiva begrepet ”ignorant rap” til et nytt nivå. 

”On Fire” funker tålelig. 
Enkelt og greit fordi det er en klassisk rap-låt med et sample i bunn og noe gitar på toppen, snarere enn et forsøk på en rockelåt. 
Produsentene Cool&Dre redder sånn sett restene, og på ”Drop The World” leverer Eminem bedre enn på sin egen Relapse og overdøver den delvis jævlige produksjonen. 
To lyspunkter på tolv spor, der altså. 
Og ingen av dem er Lil Waynes bedrift. 
Riktignok skal det sies at man her og der skimter den Lil Wayne som har pulverisert de fleste andre rappere de siste åra, men det er sjeldent, stykkevis og delt. 

Det spesielle med Rebirth er dog ikke at den er skikkelig ræva. 
Det spesielle er at den er så selvhøytidelig og humørløst ræva. 
Å se Wayne klimpre på en gitar på fantastiske ”Leather So Soft” på Sentrum Scene et par år tilbake hadde i det minste et hysterisk meta-nivå ved seg, all den tid Wayne så ut til å klaske på gitaren med en ”se hva jeg kan slippe unna med, og dere betaler faktisk for dette her”-attitude. 
Men meta-nivået forsvinner fullstendig på plate, for merkelig nok er skiva i stedet alt annet enn hysterisk festlig – fra cover, til produksjon, tekster og mix er Rebirth i stedet blitt en dørgende kjedelig oppvisning i konsekvensene av å ta seg selv for alvorlig. 
Det viser seg nemlig at Wayne ikke tror han kan slippe unna med å spille gitar. 
Han tror han kan spille gitar. 
",0
"Fritt fall
Raga Rockers: 
Shit Happens 

Ikke alt var bedre før. 
Men Raga Rockers? 
Yeah, yeah, yeah. 

Nye grep og innfallsvinkler må prinsipielt ønskes velkommen fra et band som har holdt det gående i snart tredve år, ikke minst når den soniske paletten – tre grep over fire flate – er såpass sparsommelig utrustet som i tilfellet Raga Rockers. 
Det er ikke dermed gitt at denne viljen, som finnes i et visst monn på Shit Happens, gir avkastning – blåserbidrag fra i utgangspunktet flinke folk som Jørgen Munkeby og Mathias Eick fremstår som påklistrede, og reggaeflørten ”Nestbest” faller pladask til jorden allerede innen ”Oslo vest” har blitt rimet med ”best”. 

Og nettopp tekstene til Michael Krohn har med tiden blitt Ragas største problem – både verdenssyn og rimpresisjon føles håpløst datert i kjølvannet av unge artister som på ny har pumpet relevans og liv inn i den norskspråklige rocklyrikken. 
Krohn blir til sammenligning stående på stedet hvil – her messes det fortsatt lakonisk om statuspress, eskapisme, politisk dårskap og sivilisasjonens nært forestående sammenbrudd, men med en hang til plattheter og lettvinte rim som ville fått selv den tålmodigste niendeklasselærer til å knekke rettepennen i ren frustrasjon. 

Hva sitter man så igjen med? 
Jo, to gode låttitler (”Jenter som kommer”, ”Antitrist”) og magre tilløp til musikalsk og lyrisk inspirasjon. 
Personlig er jeg svak for linjene ”lammet spiser ulvene / yeah yeah yeah” (selv om jeg innser at det må godskrives nostalgikontoen), men bandet låter gjennomgående seigt og uinspirert, uten tilstrekkelig sterke melodier i bunnen. 
Helt på tampen av platen begynner ting å skje – ”Antitrist” løfter frekt nok hooket fra Steely Dans ”Night By Night” og teksten fra Stones’ ”Sympathy For The Devil”, mens (den riktignok altfor lange) singelen ”En vakker dag” overbevisende rister løs over rytmemønstret til sistnevnte. 

Dermed er konklusjonen like enkel som den er sørgelig: 
Raga Rockers anno 2010 er best når de ikke høres ut som seg selv – særlig ikke den velfødde og baktunge utgaven som får boltre seg over Shit Happens. 
Dette begynner å gå på ettermælet løs, intet mindre. 
",0
"Kaldt vann i blodet
Howl: 
Cold Water Music 

Rettroende retrorock som trives midt på treet. 

Den Oslo-baserte sekstetten Howl jafset i seg en raus andel av NRK P3s tilmålte spilletid med sitt forrige album, Higher Class Of Lush. 
Og med låter som ”Repeater” og ”Nineteenseventyfive”, er dét høyst forståelig – det bandet måtte mangle av egenart og evne til nytenkning, hentet de inn på ren allsangbarhet. 

Til oppfølgeren Cold Water Music (noen som husker chillout-prosjektet Aim, forresten?) har bandet hentet inn knottehjelp av Mattias Glavå, kjent for samarbeid med Broder Daniel, Håkan Hellström og Anna Järvinen, for å nevne tre. 
Og assosiasjonene til svensk rock á la Moneybrother og nettopp Broder Daniel har blitt tydeligere denne gangen; det rustikke preget Frode Jacobsen satte på debuten er fortrengt av et kjøligere, mer insisterende og urbant uttrykk. 

På plussiden anføres intakte stadionambisjoner og en selvtillit velutviklet nok til at disse en gang vil kunne realiseres – ”Urgency” og ”Misdemeanors” sparker i gang albumet med samme romantiske og lengtende stemning som de beste stundene på debuten. 
Men også denne gangen er de virkelig minneverdige melodiene i et soleklart mindretall. 

Det påfallende er derimot hvor lite egenart Howl makter å tilføre det intenst tilbakeskuende utgangspunktet for sitt kunstneriske univers, tross kokette løfter om en ”bugnende platesamling” på MySpace-siden deres. 
Her finnes knapt én overraskende vending, et fett gitarriff eller et eneste hyl som ikke en av den klassiske rockens giganter perfeksjonerte for årtier siden av, fra Iggy Pop via Bruce Springsteen til The Cure. 
Eller U2, for den saks skyld, et band Simen Lunds ofte overanstrengte vokal til stadighet drar tankene mot. 

Jo stødigere kurs du holder i et ”ærlig” og ”ujålete” musikalsk landskap som dette, jo større krav stilles det til ørsmå, men livsviktige nyanser som presis musikkforståelse, et høyspent øre for detaljer, ekstrem låtskriverteft og evne til karve deg ut en helt egen, eviggrønn flik av tradisjonen. 
For denne anmelder blir Howl for generelle, for lite eventyrlystne og for stolte av det. 
",0
"Aprilsnarr?
Blur: 
Fool's Day (single) 

Dagen folk sto i kø for å kjøpe Blur’s nye single er herved kalt Fool’s Day. 

Syv år er gått siden Blur ga oss ny musikk, og enda flere år er gått siden de laget mesterverk (”13” iberegnet) . 
Siden den gang har mye skjedd, både med bandet og musikkscenen for øvrig. 
De har kranglet; Damon Albarn er blitt mer av en gorilla enn vokalisten i Blur; og det musikalske hegemoniet har forflyttet seg fra England til USA. 

Kanskje er nettopp dét bakgrunnen for at mange fans har tryglet på sine knær om en gjenforening av Blur, bandet som var med på å definere en hel bevegelse - ikke bare i England, men i store deler av verden. 
Britpopen. 

Med nye sneakers, solhatt og hverdagslige tekster om det suburbane livet, feilslått kjærlighet og drømmene om noe bedre, var Blur sammen med band som Oasis, The Verve og Pulp med på å definere The Cool Britannia på 90-tallet. 
Selv Tony Blair var britpoper. 

Blur har nå altså bøyd av for presset, de har gått i studio og spilt inn en ny single, en låt som kun er solgt i 1000 eksemplarer på vinyl. 
Hva har de så i parkasermet? 
Svært lite. 
Albarns slentrende og smått monotone vokal er intakt, han synger om å stå opp, levere barna på skolen og den klassiske London-gata Ladbroke Grove. 

Versets melodilinje er den eneste i låten, og er tilsynelatende løst basert på Cutting Crew’s ”I Just Died In Your Arms Tonight”. 
Et refreng ble rett og slett for mye å komme opp med. 
Til tross for et ok gitarriff, er dette lyden av lavt blodsukker, monotoni og idétørke. 
Er det en sen aprilsnarr? 
",0
"Et massivt nei, takk
Massive Attack anno 2010: 
Bakgrunnsmusikk som mest av alt forklarer hvor mye ecstasy folk tok på 90-tallet. 

Massive Attack. 
De fleste på purunge Hove tenker nok mer på hitten til den langt mer fremadstormende og relevante Nicki Minaj enn på en Bristol-duo som ikke har betydd noe på 12 år. 
Stordriftsfordelene er helt klart av økonomisk art, og ved siden av Arcade Fire står Massive Attack som årets Festival Republic pakkeløsning – lett pussige navn på plakaten til en festival som av og til er mer ”på” enn selveste Steve Jobs. 

Massive Attack var 90-tallets triphops fanebærer, en sjanger basert på slowrap-reggae fusjon, med fiffig programmering. 
Slik sett passer det at de overtar scenen etter at fusjonen Nas/Marley har bergtatt hoppende glade festivalgjengere. 
Hvor det ble av den stemningen vet ingen. 

Foran en LED-skjerm som med bitteliten skrift predikerer 90-tallsdop, går bandet på scenen og fyrer av en slapp ”United Snakes”. 
Ikke før under godlåta ”Angel” er det tilløp til klapping blant all plapringa i publikum. 
Og da er mesterverket ”Teardrop” allerede unnagjort, med en litt uengasjert Martina Topley-Bird på vokal. 
Savnet etter Elizabeth Fraser er stort. 

For et band som i så stor grad lener seg på andre artisters vokalprestasjoner, er Massive Attack live en ekstremt light versjon av seg selv. 
Og de gjør heller ingenting for å kommunisere med de relativt sett få som hadde møtt opp. 
Horace Andy leverer vokalt, men fremstår unektelig mer som en vis fyr enn en scenepersonlighet. 

Showgrepet der avisoverskrifter er kjørt gjennom Google Translate er småartig, men ord som ”naken-kutter-barberblad-tortillaer-Rybak” ville kanskje slått bedre an om Hove også i år hadde hatt noen emo-band på plakaten. 
Skjønt, de ville vel ikke sett konserten uansett. 
Koristen Deborah Miller er Massive Attacks fremste våpen, og hun gjør ”Unfinished Sympathy” på glitrende vis. 
Men det blir med dette ene øyeblikket i en konsert som for publikum ellers består i å prate om Pendulum, Gallows og andre relevante band. 

Det forblir en gåte hvorfor bandet går hen og dropper signaturlåta ”Karmacoma”, men det er sikkert bedre for oss å leve med studioversjonen av låta uansett. 
Det eneste relevante og vitale med Massive Attack på Hovescenen torsdag kveld er og blir kallenavnet til Robert ”3D” Del Naja. 
#avatar. 

United Snakes Babel Rising Son Girl I Love You Psyche Futureproof Teardrop Mezzanine Angel Safe From Harm Inertia Creeps Splitting The Atom Unfinished Sympathy Atlas Ai 
",0
"Nulltoleranse
Terningkast 2: Zeromancer anno 2010 er så feil at det nesten blir riktig. 
Men bare nesten. 
Les: 
Lydverkets sommerfavoritter 

Der moderbandet Seigmen gjennom nittitallet spesialiserte seg på å pensle ut episk, svær og fremmedgjort rock, syntes avleggeren Zeromancer fra starten i 1999 mistenkelig fornøyd med å sprade rundt i Marilyn Mansons allerede utgåtte latextruser, komplett med en skitten og pinglete strap-on dinglende i front. 

Musikken er fortsatt hul, brautende og dum 

Idet bandet entrer Kastellscenen på Slottsfjellfestivalen er det altså et drøyt tiår siden det var noen form for momentum knyttet til prosjektet, en skjebne de deler med en rekke industrielle synth-goth-storheter som herjet verdens gutterom da grungen for alvor knakk sammen og åpnet for selvhatende inspeksjoner i grenselandet mellom sjel, anus og pulsårer. 

Lite har endret seg i mellomtiden; musikken er fortsatt hul, brautende og dum, og tekstene møllspiste, generiske og selvskadingsvennlige, fra debutsingelen ""Clone Your Lover"" til fjorårets ""It Sounds Like Love (But It Looks Like Sex)"". 
Alt Zeromancer foretar seg låter fullkomment uoriginalt, nærmest med et trassig drag lurende i bunnen: 
Ja, vi vet dette er elendig, men dere vil jo ha det. 

Det eneste som redder denne åndeløst harry seansen fra den enøyde terningen er det elleville hjemmepublikummet, som mottar Alex Møklebust og hans sortkledde kumpaner som om Jesus og et knippe av disiplene hans hadde fått seg en Twilight-makeover og tatt turen innom festivalen. 
Dere er OK, tønsinger. 
Men musikksmaken deres suger. 

Anmeldelse: The Middle East, Slottsfjell: 
Vestenfor fest, østenfor trøst (3) 

Anmeldelse: 
Band Of Skulls, Slottsfjell: 
Springskalle (5) 

Anmeldelse: 
Belle & Sebastian, Slottsfjell: 
Gamle sanger om igjen, takk (4) 

Anmeldelse: 
Scissor Sisters, Oslo Live: 
Søstrene fra helvete (1) 

Anmeldelse: 
Crystal Castles, Oslo Live: 
Ikke noe luftslott (5) 

Anmeldelse: 
A-Trak, Oslo Live: 
Jatakk til A-Trak (5) 
",0
"Søstrene fra helvete
Terningkast 1: 
Hva var vitsen med å booke Scissor Sisters, Oslo Live? 

Futten gikk ut av Oslo Live-torsdagen samtidig som sola forsvant over hovedstaden. 
Men denne gangen kan man ikke skylde på været; at store deler av publikum tar kvelden kun få låter uti siste konsert skyldes rett og slett det elendige bandet på scenen. 

Scissor Sisters var kanskje et både glitrende og glamorøst livefyrverkeri en gang. 
Den tiden er definitivt over. 
Ikke bare er materialet på deres ferskeste skive, Night Work, ﻿tamme greier uten fremtidig Singstar-potensiale - men bandet klarer ikke en gang holde et visst nivå på de gamle, allsangvennlige låtene sine. 

Under konserten på Oslo Live torsdag, lever de tidvis og i svært korte perioder på nostalgikvota. 
For eksempel funker det første halvminuttet av ""I Don't Feel Like Dancing"" på den mest drita delen av det halvinteresserte publikummet som har troppet opp for å se torsdagens internasjonale mainstreamalibi - men der stopper det også. 

Scissor Sisters anno 2010 minner mest om en østeuropeisk sirkustropp som drømmer om å være med i Eurovision Song Contest, men ikke evner å lage låter som fester seg. 
Falsettsynging, dragflørt og overdreven sminke kombinert med den ufattelig teite backdropen med coverillustrasjonen fra Night Work - en forsåvidt stram og fin rumpe hvis innehaver har dratt buksa altfor langt opp og holder et slapt grep rundt sine egne rumpeballer er alt annet enn underholdende. 
Ei heller er den stusselige, stakkato dansingen frontdame Ana Matronic og koristene prøver seg på. 
Det virker knapt som bandet har lyst til å late som de prøver å levere - her er det hele veien tydelig at vi ikke har å gjøre med et band som elsker turnélivet. 
Man skal ikke være hjerneforsker for å forstå at Scissor Sisters holder det gående kun for å melke siste rest av sitt gode (?) navn og rykte. 

Sur vokal, et slapt band, gitarsoloer som er cheesy uten et ironisk tilsnitt og en generelt elendig prestasjon på scenen - det er tydelig at dette bandet ikke tror på sitt eget materiale lengre, og da skal det mye til for å tilfredsstille et publikum som nettopp har blitt løftet til værs av Crystal Castles og A-Trak. 

Det store spørsmålet er bare hvorfor Oslo Live booker et band som dette? 
De burde heller holde seg til kvalitetsbookingene og unngå band som gir festivalen en schizofren og utydelig profil og forsurer publikum. 

Anmeldelse: 
Crystal Castles, Oslo Live: 
Ikke noe luftslott (5) 

Anmeldelse: 
A-Trak, Oslo Live: 
Jatakk til A-Trak (5) 

Anmeldelse: The Middle East, Slottsfjell: 
Vestenfor fest, østenfor trøst (3) 

Anmeldelse: 
Band Of Skulls, Slottsfjell: 
Springskalle (5) 

Anmeldelse: 
Belle & Sebastian, Slottsfjell: 
Gamle sanger om igjen, takk (4) 
",0
"En snau time i Drammen
Terningkast 2: 
Donkeyboys manglende karisma gjør suksessen deres til et fascinerende studie i merkevarebygging, kapitalisme og lykkelige tilfeldigheter. 
Ikke minst live. 
Også slaktet: 
Kelis (2) , Giggs (1), Scissor Sisters (1) og Zeromancer (2) 

""Jævlig bra til å være fra Drammen!"". 
Ordene tilhører den solbrune blondinen i oppklipte dongerishorts som stod bak meg gjennom hele konserten, og som i likhet med store deler av publikummet foran den største scenen på Slottsfjell så ut til å kose seg stort mens fjorårets norske popeventyr gjorde sitt ytterste for å spre jovialitet utover festivalområdet. 

Det er mulig å tenke seg et A-ha uten Morten Harkets fløyelsrøst, Paul Waaktaar-Savoys melodiske følsomhet eller Magne Furuholmens udefinerbare, men nennsomme og åpenbart essensielle kunstnerhånd tappende under det hele. 
Eller hva med U2 uten The Edge? 
Depeche Mode på helium? 
Eller Fleetwood Mac uten kokain, elleville ekteskaplige intriger og dertilhørende, prekært erkjennelsesbehov? 

Knar du alle disse kontrafaktiske fantasiene inn i en nett og pastellfarget pakke, nærmer du deg farlig Donkeyboys modus operandi: 
Bleiknebbet postordrepop som hele veien føles tenkt – og ikke nødvendigvis av hovedpersonene selv – framfor følt. 

""Ambitions"", bandets eneste virkelig strålende låt, runder som forventet av settet, men fram mot den bys vi på lite annet enn billig publikumsfrieri, flankert av veik vokal og ukarismatisk musisering. 
Om Donkeyboys florlette Slottsfjell-session har noe å lære oss, må det være at pop og rock må inn i grunnskolepensumet tidligst mulig. 
Livet er for kort til å surre rundt med tang i tærne når vi kan dykke etter perler. 

Anmeldelse: 
Juliette Lewis, Slottsfjell: 
Stjerne uten låter (3) 

Anmeldelse: 
Bilal, Oslo Live: 
Stjerne i solnedgang (5) 

Anmeldelse: 
Kent, Oslo Live: 
Sur nedbør over populære svensker (3) 

Anmeldelse: 
Johnossi, Oslo Live: 
Sutring i sola (3) 

Les Scissor Sisters-slakt og finn alle de andre anmeldelsene fra Oslo Live og Slottsfjell torsdag her. 
",0
"Bass i dass
Den britiske rapperen Giggs er alt kollegaen Dizzee Rascal ikke er. 

«I'm just passing through», melder Giggs fra scenen etter andre gang han har startet «Look What The Cat Dragged In». 
Og han har dessverre altfor rett. 
Aldri har jeg sett en mindre motivert rap-gig enn den Giggs har å by på. 
London-rapperen viser seg som swaggerens antitese, uten karisma eller evne til å gjøre åtte bars interessante, whatsoever. 
Med et irriterende avvæpende påklistret smil renner han gjennom en «konsert» som ikke engang ville vært akseptabelt på en klubbgig på Living Room i Oslo mellom to komplett idiotiske DJ-set. 

Giggs viser seg nemlig som en parodi på en klassisk studiorapper, uten grep om hva det vil si å spille live i det hele tatt. 
På tross av at beatsa hans er mer enn bra nok (og avslører at den kommende skiva Let 'Em Have It sannsynligvis er verdt en lytt) herper han de syv låtene han gidder å spille ved å ramle seg gjennom dem, starte dem på nytt og gi fullstendig faen i publikummet foran seg. 
Han er rett og slett alt Dizee Rascal, som veit å lage fest, ikke er. 

Talende nok mistenkte mange Giggs for å være sin egen oppvarmingsact, og hele det uambisøse, halvhjerta og 23 minutter korte showet oser feilbooking og misforståelser lang vei. 
Slottsfjellpublikummet klapper og jubler sosialdemokratisk, men klarer ikke å dekke over den dårligste gig'en jeg har sett på norsk jord siden Dipset gjestet Sentrum Scene et par år tilbake. 
Håpløst,håpløst og atter håpløst. 
Eller som Chirag fra Karpe Diem meldte etter 23 minutters antiklimaks - «den mest søplete konserten jeg har sett noensinne». 

Anmeldelse: 
Juliette Lewis, Slottsfjell: 
Stjerne uten låter (3) 

Anmeldelse: 
Bilal, Oslo Live: 
Stjerne i solnedgang (5) 

Anmeldelse: 
Kent, Oslo Live: 
Sur nedbør over populære svensker (3) 

Anmeldelse: 
Johnossi, Oslo Live: 
Sutring i sola (3) 

Les Scissor Sisters-slakt og finn alle de andre anmeldelsene fra Oslo Live og Slottsfjell torsdag her. 
",0
"Sur milkshake
Lydverkets tohodede anmeldertroll Andreas Øverland og Marius Asp diskuterer seg fram til en dom over Kelis-konserten på Slottsfjell. 
Også slaktet: 
Donkeyboy (2), Giggs (1), Scissor Sisters (1), Zeromancer (2) 

Noen konserter er så komplekse av natur at det krever to minst anmeldere til å oppsummere dem. 
Kelis' fragmenterte, korte og forvirrende oppvisning på Slottsfjellfestivalen er en av dem. 
Vi overlater ordet til våre utsendte, Andreas Øverland og Marius Asp. 

Så, altså. 
Jeg elsker vel ikke helt den siste skiva til Kelis, Flesh Tone. 
Men samtidig er det noe modig over New York-damas vilje og evne til å fornye seg selv. 
Min personlige favoritt i katalogen hennes er den Neptunes-knottede Wanderland, men jeg tviler på at hun engang vil spytte i den retningen, nå som hun har blitt tekno og greier. 

Tekno og tekno, fru Blom. 
Er vel ikke akkurat G-Ha-shit den siste skiva. 
Svak er den, og litt vel mye eurocheese består den definivt av. 
Med ""In Public"", ""Blindfold Me"", ""Trick Me"" og ""Milkshake"" i backkatalogen burde dog en Kelis-gig ose sex, om ikke annet. 
Dama er jo mest kjent for å lage reale pulelåter, noe som i utgangspunket appellerer. 

Hva skjer nå? 
Ørene mine dauer av en real overdose bass. 
For første gang begynner jeg å heie på Nas i dette romantiske dilemmaet; det virker jo ikke som om Kelis aner hvor hun vil, eller hvordan hun vil komme dit. 
Starten av konserten er noe av det verste jeg har sett på norsk jord. 

De første femten minuttene, og strengt tatt resten av gig'en, er en en lydmanntragedie. 
Kelis blir skrudd perverst dårlig, og selv om lyden definitivt er et problem, er ikke den stadige vekslingen mellom bassdrønning og diskantskjæring mest alarmerende. 
Den prisen tar Kelis idet hun blåser av ""Milkshake"" i en elendig ""Never Gonna Give You Up""-versjon hvor der blir overtydelig at hun knapt synger. 
Backingtracket tar altfor, altfor stor plass. 
Merkelig at lydmannen ikke klarer å skru et backingtrack. 

Ja, rent bortsett fra at hun brukte Madonnas ""Holiday"" i den versjonen, din ungfole. 
Men jeg venter på at hun skal ta grep på sin egen konsert. 
uten at det skjer. 
Hun bruker en drøy halvtime på å konsolidere sitt rykte som mellomsnerk; en slags krysning mellom nyadlet, kald elektroprinsesse og novelty-orientert r&b-dronning in the works. 
Men ingenting skjer. 
Vokalen er, som du nevner, under enhver kritikk. 
Men verre er det at musikken aldri engasjerer. 
Synes du ikke? 

Uengasjerende er defintivt et nøkkelord. 
Fem lasere, tre DJ'er og ett trommesett bidrar ikke til å skape noe som helst, og hele veien lener dama seg på andres låter for å klare å gjennomføre. 
Hun går på til "" Sweet Dreams"", bruker ""Never Gonna Give you Up"" A.K.A ""Holiday"" og må patetisk nok lene seg på Major Lazer for å skape moro. 
Det drittfulle publikummet kan klappe for liket av en konsert så mye de vil - ""Brave"" og ""Scram & Shout"" blir aldri noe annet enn bleke, bortskrudde kopier av låter som kunne ha funka i en annen setting. 
Forøvrig skal det sies at du hadde fryktelig rett da du nevnte midtveis i konserten at Kelis sitt forsøk på å rekontekstualisere seg selv i en New-York-disco-anno- 1979-ramme spiller totalt fallitt. 
Laser er ikke sexy i seg selv, noe Kelis ser ut til å glemme. 
Hvor er råskapen? 
Hvor er sjela? 

Og hvor er Nas? 
Han reiser vel rundt med disse reggae-folkene først og fremst for å betale barnebidrag, kjenner jeg vår brutale verden rett. 
Kelis kommer etter alt å dømme til å ha trøbbel med å booke seg inn på festivaler etter så dårlige avleveringer som dette, så kanskje reggeafiserte versjoner av ""One Mic"" er tingen framover. 
Konserten på Slottsfjell er uansett bare til å skamme seg over. 

Tja. 
Synes du er litt vel usaklig, Asp. 
Spør du meg går manglen på sexyness langt utapå barnebidragsproblematikk. 
Når dama, som burde vært sexy som fuck velger å avslutte med en av verdens minst sexy låter - Black Eyed Peas' grønnjævlige ""I Gotta Feeling"", er noe oppriktig galt. 
Hvorfor spiller hun ikke ""In Public"" eller ""Blindfold Me""? 
Hvorfor spiller hun kun 35 minutter? 
Hvorfor skjer det ingenting? 
Og hvorfor i all verden synger publikum riffet til ""Seven Nation Army"" gjennom hele konserten? 
Det føles ut som om jeg befinner meg i et parallelt univers der Kelis er stygg og musikk er dritt. 
Hadde hun enda forsøkt en halvtime til skulle jeg kalt det et forsøk, men en knapp halvtimes konsert er for arrogant, selv for meg. 

Jeg ser desperasjonen din. 
Og jeg er tilbøyelig til å høyne. 
Men verst av alt er, som du nevner, alle disse drita folka som driver og synger på ""Seven Nation Army"" før, under og etter konserten. 
De får meg til å føle at jeg har astma, eller en annen snikende lungesykdom. 
Urinstøv i hjernen, er det mulig å få? 

Vel. 
Kelis-låter får man iallfall ikke på hjernen etter konserten. 
Jeg merker jeg er skuffa. 
Skikkelig, skikkelig skuffa. 
Folka hadde det gøy, da, men om det er en bra ting eller ikke, vet jeg ikke. 
De jubla jo for Giggs også, tross alt. 

Vel. 
Folk jubler jo for alskens tøys. 
Været var jo i det minste godt. 
Vi får ta med oss det vi kan. 

Anmeldelse: 
Juliette Lewis, Slottsfjell: 
Stjerne uten låter (3) 

Anmeldelse: 
Bilal, Oslo Live: 
Stjerne i solnedgang (5) 

Anmeldelse: 
Kent, Oslo Live: 
Sur nedbør over populære svensker (3) 

Les Scissor Sisters-slakt og finn alle de andre anmeldelsene fra Oslo Live og Slottsfjell torsdag her. 
",0
"Svaret er nei
De Øya-aktuelle sørafrikanerne i Die Antwoord lager så pillråtten musikk at spørsmålet ""kunst eller kødd?"" blir overflødig. 

Taking over the interweb. 
Die Antwoord, Cape Town-trioen bestående av ""rapper"" Ninja, ""sanger"" Yo-Landi Vi$$er og ""DJ"" Hi-Tek, har på kort tid vokst fra kultstatus til eksplosiv suksess på internett, godt hjulpet av YouTube-momentum tuftet på ""bandets"" visuelt slående white trash-estetikk. 
Hermetegnene i forrige setning er verken tilfeldige eller sarkastiske: 
Det er grunn til å tro at Die Antwoord er et kunstprosjekt framfor en ordentlig gruppe, og at de peker nese til relative størrelser som ""kvalitet"" og ""god smak"". 

Men til syvende og sist, når de konseptuelle krykkene er kastet og EPen 5 nå er tilgjengelig for et allment publikum, koker det ned til musikken. 
Og den stinker, tro meg. 
Forestill deg et gjenforent Aqua på ketamin og dårlige steroider, eller et enda mer kørka Prodigy, bare med gebrokne smurfehooks i sentrum av lydbildet, og du vil være inne på noe. 

""Enter The Ninja"" har du sikkert allerede hørt; den er fortsatt umorsom og ubehagelig, og det er mer der den kommer fra. 
Afrikaans er ikke språket som ligger lettest i disse anmelderørene, særlig ikke spyttet gjennom Ninjas keitete lepper, men i dette universet er det en klar fordel å ikke skjønne bæret av hva som blir sagt. 
Det du ikke vet, etc. 

Det finnes likevel formildende omstendigheter ved denne utgivelsen, med dens korte spilletid som den overlegent viktigste. 
Låten ""Fish Paste"" er ikke fullt like irriterende som de øvrige tre (sistelåten er en horribel remiks av nevnte ""Enter The Ninja""). 
Og, joda, det er noe fascinerende ved Die Antwoord. 
Det er så man kjenner hjernecellene dø mens den ene ubehjelpelige floskelen etter den andre pumpes ut med iver og overbevisning. 

Førstkommende fredag kan du altså se dem på Øyafestivalen, og det er nok sånn – og bare sånn – Die Antwoords energiske stupiditet på noe vis står i fare for å være smittsom. 
Som ren lyd er dette blottet for verdi. 
Du er herved advart. 
",0
"Er du der, Ariel?
Ariel Pink lengter tilsynelatende tilbake til tida da han ble buet av scenen. 

I likhet med stadig flere er jeg overbevist om at den LA-baserte gærningen Ariel Pink og hans Haunted Grafitti, som først nylig har blitt et band på ordentlig, med Before Today står bak et av årets aller beste album. 

""Kunst eller kødd?""-brannfakkelen (etter reaksjonene å dømme, i det minste) jeg slang ut tidligere denne uka blir aldri noen reell problemstilling i tilfellet Pink; det er begge deler, og samtidig noe helt annet. 
Et overflødighetshorn av rå låtteft og viltvoksende ideer som makter å fiksere det ene øyet på den mest obskure delen av pophistorien og vende det andre mot det verdensrommet. 

Det gjelder i det minste på plate. 
Live er saken en ganske annen. 
Ariel Pink, for anledningen kledd opp som Kenny McCormack fra South Park, bruker store deler av konserten på å hvese, ule, skrike og mumle seg gjennom sine gamle og nye låter, uten helt å synes klar over at han befinner seg på en scene. 
Under en konsert. 
Sin egen. 

Bandet er habilt og lojalt, men det har liten betydninge når hovedpersonen selv er såpass ute av det at han makter å ødelegge i utgangspunktet idiotsikre øyeblikk som ""Menopause Man"" og ""Fright Night (Nevermore)"". 

To øyeblikk stikker seg ut: 
Singelen ""Round And Round"" og ""Bright Blue Skies"", som begge er så melodisk sterke og formfullendte at de vel knapt lar seg kløne til. 
Ellers? 
Publikumsflukten, som starter lenge før M.I.A. i det hele tatt har begynt å tenke på å entre scenen, har sjeldent vært enklere å sympatisere med enn i kveld. 
",0
"Uten fyr og flamme
Tann-, preg- og fargeløst: 
En bronkittplaget Elly Jackson sleit med det meste på Øya. 

Det var lett å få litt vondt av Elly Jackson, eller La Roux, på scenen på Øya fredag kveld. 
Ikke bare ser hun bokstavelig talt falmet ut - det vanligvis flammene røde håret har blitt musebrunt, og popstjerna sliter på flere felter. 
Stemmen er nasal, sliten og rusten - hun treffer sjelden tonene, og drukes i begredelig skrudd lyd store deler av det drøyt halvtimes lange settet. 

Hun har visstnok hatt bronkitt nylig - og jada, det kan funke som en forklaring på den stusselige seansen. 
Noen unnskyldning er det imidlertid ikke; når man har laget et så deilig popmonster av en plate som La Roux gjorde i fjor bør man i det minste klare å avlevere en liten skygge av storheten når materialet skal fremføres live. 

Perlene ""In It For The Kill"" og ""Bulletproof"" gjør seg nesten av seg selv, rett og slett fordi de er fantastiske låter som publikum elsker. 
Men heller ikke her kommer La Roux seg problemfritt gjennom. 
Hun blir nødt til å overlate store deler av synginga til det mer enn villige publikummet, som tydeligvis er store fans. 
Gjennom hele konserten klappes og hyles det nemlig relativt ukritisk. 
Hadde det vært i støttende form til den haltende sangerinnen hadde det vært mer forståelig - for som sagt, det er lett å få vondt av skyggen på scenen.At folk blir på Sjøsiden i stedet for å løpe bort til John Olav Nilsen & Gjengens femmerkonsert noen hundremeter unna er imidlertid et mysterium. 

Coverversjonen av Rolling Stones' ""Under My Thumb"" har utvilsomt noe for seg, og kunne kanskje vært fin på en god dag. 
Men denne dagen går alt på tverke for den ellers fyrrige dama 
",0
"Døgnflue med mugne vinger
Snart fire år etter brakdebuten beviser Klaxons kun hvilket gudsjammerlig kjedelig band som skjuler seg bak alt ståket. 

Starten av 2007 tilhørte Klaxons, fire fargesterke London-jyplinger med en uttalt forkjærlighet for dystopisk litteratur og jovialt dop, med en musikalsk plattform der disse impulsene - forblåst, intergalaktisk futurisme og primal, naiv danserock - fikk krysse og kysse hverandre. 

Myths Of The Near Future, som platen het, tiltrakk seg raskt like mange skeptikere som entusiaster. 
Selv tilhørte jeg sistnevnte kategori: 
Bandets uttrykk føltes nytt og relevant, tross den småkørka nu rave-merkelappen som ble heftende ved det, og låter som ""Golden Skans"", ""Atlantis To Interzone"" og den sublime Grace-coveren ""It's Not Over Yet"" gjorde det vanskelig å krangle på verken låtskrivertalent eller teft for hits. 

Etter å ha sett dem på Oslo Live i fjor ble jeg imidlertid i tvil om prosjektets langsiktige bærekraft, og Surfing The Void bekrefter langt på vei den gnagende mistanken om Klaxons beste år allerede ligger bak dem. 
Om modus operandi på overflaten er den samme som ved forrige korsvei - mollstemte, klagende lag av vokal, gitar og synth over fuzzbass og hakkete rytmiske anslag - mangler ellers det meste som gjorde forgjengeren verdifull. 
Og mest blendende av alt glitrer typisk nok fraværet av gode melodier. 

Singelen og åpningssporet ""Echoes"" er det eneste sporet her som viser en eller annen form for melodisk vilje, i form av et hook det er mulig å knytte seg emosjonelt til. 
De øvrige ni låtene står aldri, tross gjentatte gjennomlyttinger, i fare for å prestere noe tilsvarende. 
Produsent Ross Robinson, hvis knottemeritter blant annet teller Korn, Slipknot og At The Drive-In, bidrar heller ikke i positiv retning: 
Surfing The Void låter komprimert, grå og likegyldig, totalt ribbet for dynamikken musikk som dette trenger for å blottlegge det den måtte besitte av sjel. 

Plateselskapet Polydor nektet Klaxons å gi ut sitt planlagte andrealbum i fjor; det var for sært og utilgjengelig, mente dressene, som ba bandet hoste opp noe hakket mer lettfordøyelig. 
Surfing The Void får meg mest av alt til å lure på hvordan denne forkastede platen låter, og ikke minst hvor mye bedre enn det foreliggende produktet den høyst sannsynligvis er. 
Uansett: 
Takk for turen. 
Jeg hopper av her. 
",0
"Desperasjon er fortsatt usexy
Digger du endimensjonal, klisjéfylt og billig pop? 
Da er nok Katy Perrys Teenage Dream årets beste skive i dine ører. 

I en tid der popverdenen er i ferd med å boble over av kreative, kvinnelige artister, sier det seg selv at et album må ha en viss egenart for å fremstå som vellykket, selv om man ikke har dypere ambisjoner enn å lage fengende og lettspiselig musikk. 
Dette forutsetter igjen at vedkommende som lager albumet bør ha et snev av inspirasjon, nyskapenhet og låtskrivermessig finesse intakt. 
Det har ikke 25 år gamle Katy Perry; den tidligere gospeljenta som har blitt viet urettferdig mange radiominutter med låter som ""I kissed a girl"" og ""California Gurls"". 

Et album med tilsatt godterilukt, der hovedpersonen poserer naken i en rosa sky, kunne fort både vært ment - og blitt oppfattet som - deilig ironisk. 
I Katy Perrys tilfelle er det desverre overtydelig at det ikke er tilfellet; denne dama vil for enhver pris være sexy ala Britney i ""Hit Me Baby (One More Time)""-perioden, og understreker det velkjente poenget om at desperasjon og krampeaktighet er alt annet enn nettopp dét. 
Teenage Dream fremkaller en blanding av hat og sympati; det første fordi musikken er så latterlig dårlig at det er vanskelig forstå hvorfor noen a) vil lage det, b) vil utgi det og c) vil høre på det. 
Sympatien vekkes først og fremt til live fordi det kan virke som denne dama burde beskyttes mot seg selv. 
Hun kan da umulig vite sitt eget beste? 

I tekstene prøver Perry seg på dype utgreiinger om forventningspress (""You don't have to be a shell, no you're the one that rules your world""), selvstendighet (""wanna be your lover, not your fucking mother"") og noe det ikke er lett å si hvor hun vil med (""I wanna see your peacock""). 
Ingen av delene kan kalles noe annet enn ganske flaut og mislykket. 

Lyden av Teenage Dream er irriterende kald, flat og digital, til tross for gode produsenter som Max Martin og Stargate på laget. 
Strukturen i låtene er forutsigbar og mekanisk, og Perrys stemme er mer enn noe annet skingrende og slitsom. 
Langt inne i ""E.T"" ligger det potensielt en seig og dryppende dansegulv-hit, og singelen ""California Gurls"" har unektelig et fengende hook; men stort mer går det ikke an å trekke frem. 
Dette er tyggispop i ordets verste betydning, tuftet på de billigste triksene i boka 
",0
"Fremdeles en dårlig idé
Linkin Park øser gledelig av sin bisarre lapskaus av nu metal og rap, pompøs produksjon og platt låtmateriale. 

Linkin Park valgte å lansere den første låta fra sitt nye album i et krigsspill fra Afghanistan. 
Det sier kanskje det meste om dette bandet generelt, og ferske A Thousand Suns spesielt; de gjør uforståelige valg som ender i stygge resultater. 

De har bevist flerfoldige ganger at nu metal og rap ikke bør kombineres, og det skjønner man enda bedre etter å ha pint seg gjennom låter som ""When They Come For Me"" på deres nyeste utgivelse. 
Det høres trashy, udelikat, maskinelt og frastøtende ut, og at dette bandet er blant 2000-tallet mestselgende gjør at det er lett å bli desillusjonert og miste tiltroen til både folk og tida vi lever i. 

A Thousand Suns er gjennomprodusert så det holder. 
Produsent Rick Rubin har tydeligvis lagt ned mengder av tid i studio - men det understreker egentlig bare svakhetene ved låtmaterialet ytterligere. 
De prøver hardt å skape et storslått album som strekker seg over 15 låter - de fleste på godt over fire minutter. 
Innimellom er det fylt opp med korte mellompartier, som kunne fungert til å fremheve storheten ved de andre låtene, dersom den fantes. 
Bandet selv bedyrer at albumet er et resultat av en kreativ prosess hvor de har tenkt nytt og lekt seg i studio. 
Men Linkin Park høres industrielt og uinspirert ut - uten et snev av entusiasme, glede eller formidlingsevne. 

Den nasale, sytete vokalen er noe av det mest påtrengende og slitsomme ved de fleste av låtene på A Thousand Suns. 
Men dersom man klarer å se bort fra den, hører man at det som lurer lengre bak i lydbildet er minst like slitsomt; der finner du nemlige dårlige samplinger, masete gitar og kvasi-episke tangenter i fleng. 

A Thousand Suns burde bli skiva som får folk til å skjønne at de ikke skal spytte inn mer penger i Linkin Park-maskineriet. 
Men så lenge folk gjør det, blir vi nok ikke kvitt dem med det første 
",0
"Ikke til å redde
Die Antwoords musikk vekker sterke følelser. 
Men dét alene er ikke nok. 

Aaarrgghh! 
Hvorfor? 
Hvorfor? 
Her prøver en stakkars anmelder hardt å møte et band med fordomsfrie ører, tross deres mildt sagt frynsete rykte. 
Men akkurat idet man tenker ”den melodien der var jo ganske fin”, ”ooh, den rytmen gir meg lyst til å danse” eller ”den synthen inneholder jo alt som er gøy med 90-tallsdance”, finner Die Antwoord på et eller annet grønnjævlig. 
Igjen. 

Mye har vært sagt om denne sør-afrikanske trioen det siste året, og det er forståelig at Ninja, Yo-Landi og DJ Hi-Tek vekker oppsikt med sitt konfrontative og nihilistiske bad taste-prosjekt. 
Diskusjonene har gått høyt om de involverte personene faktisk er de de presenterer seg som eller ikke, og om musikken de lager er oppriktig ment, parodi, eller konseptuell kunst. 
Når det nå en gang foreligger et album fullt av musikk, er imidlertid svarene på disse spørsmålene revnende irrelevante. 
For musikken er der ubestridelig – men er den god eller dårlig? 

$O$ er som nevnt ikke blottet for musikalsk verdi. 
Når Die Antwoord ikke er fullt så opptatt av å posere og provosere, klarer de for eksempel å komme opp med en anstendig låt som ”Evil Boy”, der et par enkle synthlinjer, en fengende kwaito-rytme og en – etter forholdene – relativt behersket vokal fra frontfigurene Ninja og Yo-Landi er alt som skal til. 
Hektiske ”Wat Kyk Jy?” røsker kanskje iherdig i grensa mellom smarte 90-tallsreferanser og bare kjip musikk, men underholdende er den. 
Heller ikke ”Fish Paste”, med sin deilig nedstrippede tunge og dumpe beat, er gæren. 
Men så var det vokalen som ligger oppå, da. 

Ninja og Yo-Landis ekstremt overdrevne karakterer gjenspeiler seg nemlig svært tydelig i rap- og sangstilen deres. 
Med skingrende og stakkato stemmer, og på engelsk dynket i tung trash-afrikaans-aksent, spytter de ut tirader om hvor stilige, rike og pulesjuke de er. 
Og sånn går det gjennom ti låter, for det meste over et intenst, dystert og forstyrrende lydbilde skapt av harde beats og spisse synther. 
Etter et helt album føler man seg mest som man har blitt tvunget til å se Romain Gavras’ ugne musikkvideoer til Justices ”Stress” og M.I.A.s ”Born Free” gang på gang på gang. 
Tom. 
Sliten. 
Desillusjonert. 

Underveis på ferden åpner de dypeste musikalske avgrunner seg; den uutholdelige singelen ”Enter The Ninja” og ”She Makes Me A Killer”, en forstyrrende blanding av emosjonell inderlighet og nedrig sex-historie. 
Mest forstyrrende er likevel det råtne nu metal-refrenget. 
I tillegg er den søplete sigøynerpønken gruppa plutselig stuper ut i med avsluttende ”Doos Dronk” altså noe av det mest provoserende elendige undertegnede har vært borti på en stund. 

Prosjektet Die Antwoord handler utvilsomt i stor grad om å fremkalle nettopp disse følelsene. 
Men rent musikalsk er det ikke særlig givende. 
",0
"Partysvenske go home!
Swedish House Mafia er musikkens svar på en to-for-én Smirnoff Ice-deal på en britisk strandbar på Kypros hvor ingen bryr seg om annet enn dritt. 

Swedish House Mafia består av de tre svenske stjerne-DJene Axwell, Steve Angello og Sebastian Ingrosso som de siste åra hver for seg visstnok har fått rykte på seg for å være blant de råeste DJene der ute. 
Sammen har de kjekke gutta stått bak sommerslageren «One» med Pharell, samt anthemet «Miami 2 Ibiza» for Tinie Tempah. 
Ikke særlig merkelig, med tanke på bass/synth/trance/fistpump/eurodance-trenden som har prega den mer kommersielle delen av popmusikken den siste tida. 

Until One er ikke et album i klassisk forstand. 
Det er snarere et samlealbum bestående av låter og remixer de tre har gjort hver for seg, i tillegg til de ovennevnte tingene de har gjort sammen. 
Svenskene har altså gitt fra seg et oppsummeringsalbum, så og si, som består av 18 spor for mye, og dermed er nær umulig å høre gjennom fra start til slutt, med mindre du er eksepsjonelt interessert i Swedish House Mafia, eller eksepsjonelt uinteressert i musikk. 

Brorparten av kuttene er remixer av andres låter malt med uendelig bred pensel, totalt uten subtilitet. 
Coldplays «Clocks», MGMTs «Kids», Daft Punks «One More Time» og en rekke andre låter rævpult av enhver DJ som har spilt på et halvfullt utested i Nord-Europa de siste åtte åra. 
Alle hamres ut i komprimerte, overtydelige og eksepsjonelt forutsigbare versjoner som i beste fall kan brukes som introer til TV3-serier som kretser rundt ungdom, fyll og syden, og i verste fall får en til å kaste opp i munnen for hver synthkord. 
Det hele er så uoriginalt at det nesten er originalt. 
Nesten. 

Et hakk fra stryk for «Miami 2 Ibiza» og «One», samt et par spor som forsåvidt tjener formålet gutta åpenbart har fore – å lage skamløs fest. 
Men la det likevel være sagt: 
Hvis musikk kan sees som ekvivalent til alkohol, er Until One en to-for-én Smirnoff Ice-deal på en britisk strandbar på Kypros hvor ingen, og da mener jeg ingen, bryr seg om annet enn dritt. 
Mulig skiva speiler den trenden vi pensa innom i innledninga. 
Isåfall er det bare å fortsette å grue seg til fremtida. 
",0
"Et veikt klynk fra dødsriket
Ja, det er nok Michael. 
Dessverre. 

I fjor høst kom ""This Is It"", en ""ny"" Michael Jackson-låt skrevet med Paul Anka, som kjapt viste seg å være en revampet demo fra 1983. 
Sangen ble sluppet i forbindelse med DVDen ved samme navn, som viste forberedelsene til den planlagte konsertmaratonen i London (som av naturlige årsaker aldri ble gjennomført), og konturene av en ""tapt perle"" var, tross produktets uferdige natur, høyst mulig å fornemme. 

Da er det verre med første smakebit fra Michael - en plate utelukkende bestående av materiale innspilt i New Jersey i 2007, hevdes det - som slippes ti strategiske dager før gavene skal plukkes fram fra under julegrana og mer eller mindre ektefølte klemmer øses utover familie og venner. 

""Breaking News"" er ett av etter hvert svært mange eksempler på den voksne Jackos hang til å iscenesette seg selv som et offer. 
Med åpningslinjene ""everybody wanting a piece of Michael Jackson / reporters stalking the moves of Michael Jackson"" levnes det liten tvil om at Den Store Stygge Pressen forble en Kaptein Krok for popens Peter Pan helt til det siste. 
Det mest slående med låten er likevel hvor lite slående den er, tross dette polemiske trøkket som snor seg gjennom teksten. 

Der Invincible, mannens grovt undervurderte siste studioalbum mens han fortsatt befant seg blant oss, hintet om at det fortsatt fantes vilje og evne til nytenkning i MJs kunstneriske skrott, høres ""Breaking News"" mest av alt ut som, tja, alle låtene Britney Spears har gitt ut etter at hun sluttet å være relevant, knadd sammen til en usedvanlig lite spretten ball. 
Det låter sammenrasket og veikt, med vokalprestasjoner som har fått diverse familiemedlemmer til å tvile på om det virkelig er Michaels stemme som figurerer på sporet. 
Jeg skjønner dem godt. 

Jackson er den døde kjendisen som tjener best akkurat for tida, og å skulle rynke på nesa av en eventuell ""gravplyndring"" blir litt som å hytte med neven mot en flokk måker som gnafser løs på en strandet spekkhogger: 
Brutalt, men slik er nå engang livet. 
Men nå er det på høy tid å tørke tårene, la Michael leke flasketuten peker på med de andre englebarna i himmelen og glemme ""Breaking News"" snarest mulig. 
",0
"Duffy Duck
Du trodde ikke november kunne bli verre, sier du? 
Da bør du sjekke ut Duffys nye album sporenstreks. 

2008 var året for unge, lovende, britiske syngedamer som forstod at Amy Winehouse ville komme til å skusle bort momentumet hun bygde med Back To Black. 
Walisiske Duffy var blant de heteste kandidatene til å hvile skinkene sine på retrosoulpopchanteuse-tronen, og noen hits kom det da også ut av den elegante, Bernard Butler-assisterte (og helhetlig sett temmelig kjedelige) debuten Rockferry. 

Nå er hun altså tilbake igjen, i god tid før julehandelen skal forpurre ellers sindige konsumenters dømmekraft, uten at det har blitt tatt noen voldsomme stilistiske grep siden sist. 
Butler har riktignok beveget seg videre til andre frilansprosjekter, mens überlåtskriver Albert Hammond og The Roots har blitt hanket inn, noe som på papiret skulle etterlate regnskapet sånn noenlunde i balanse. 
Men sånn ble det ikke, gitt. 

Låtene på Endlessly kan grovt deles inn i to kategorier: 
Pre-beatleske soulpopsvisker som nekter å feste seg, selv etter uttallige gjennomlyttinger, og ""frekkere"", mer moderne og dansevennlige låter som gjør det, men av helt feil årsaker. 
Det plukkes fritt og uhemmet fra kronbladene av den moderne popkanonen - fra ""Heart Of Glass"" til ""Papa Don't Preach"" - og prosjektet fremstår likevel ribbet for personlighet, egenart, kunstnerisk vilje og - ugh - sjel. 

Verst av alle er den monumentalt enerverende førstesingelen ""Well Well Well"", en syltynn omskrivning av Duffys egen hit ""Mercy"" paret med Dawn Penns forlengst uttværede reggae-klassiker ""No, No, No"", og de lengste to minuttene og førtitre sekundene du kommer til å oppleve på en radio nær deg denne høsten. 

Og så er det stemmen, da. 
Ved forrige korsvei sang da vitterlig Duffy? 
Nå piper, kvekker og breker hun som en Simpsons-parodi på Bettye Lavette med tett nese og kyllingbein i halsen , ferdigformatert for KappAhl-reklamer og gærne jentevorspiel. 
Det er nesten ikke til å tro. 

Et enslig lyspunkt finnes i tittelsporet. 
Det høres riktignok ut som noe Sheffield-romantikeren Richard Hawley med letthet kunne hostet opp mellom to slag biljard på stampuben, men representerer i denne sammenhengen et pust av frisk vinterluft resten av denne klaustrofobiske smørja ville tjent stort på flere av. 
",0
"Black Eyed Piss
Will.I.Am og Fergie gjør deg definitivt svart i blikket. 

Hundre spenn på at du har hørt Black Eyed Peas et eller annet sted tidligere. 
Sannsynligvis ufrivillig. 
Will.I.Am s banale produksjoner og Fergies fantasiløse vokalprestasjoner ser nemlig ut til å være perfekt tilpasset enhver tilstelning hvor store mengder mennesker samles foran mer eller mindre store høyttalere: bryllup, fotballkamper, russefester. 
Og i februar – Superbowl. 
Et slags musikalsk minste felles multiplum for folk som skal dele noe sammen, men helst ikke vil bli kjent med hverandre. 
«Let’s Get it Started», liksom. 

Ikke overraskende er også førstesingelen fra The Beginning smidd etter samme idiotiske lest som tidligere – denne gangen drevet av samplet til «I've Had The Time of my life» på en generisk drittproduksjon. 
Vi kan kjapt slå fast at sjefs-pea Will.I. Am ikke har hostet opp det lykkeligste øyeblikket i samplingens historie denne gangen heller. 
Men å oppdatere en sertifisert jentevorspielbanger er som kjent korteste veien til å tjene monstrøse mengder penger. 
Og låta er i aller høyeste grad representativ for albumet - skamløst hyperkommersiell, ekstremt forutsigbar og totalt substansløs. 

Hvis du har hørt på musikk før, kommer du definitivt til å kjenne igjen halvparten av albumet. 
«I've Had The Time of My Life» er i det minste kreditert opphavsmennene. 
«Fashion Beats» høres ut som en kjip mashup av Blondies new-wave-vinner «Rapture», Madonnas «Vogue» og Chics discoklassiker «My Forbidden Lover», samtidig. 
(Og den er skivas beste spor). 
«Someday» lener seg på litt mer enn litt The Edge-gitar, og jammen er ikke 2-Live crews «Me Love You Long Time»-linje blitt til et refreng i låta ved samme navn. 
Også det som ikke er direkte gjenkjennbart (les: stjålet rett av) føles merkelig kjent hele veien. 

Selv til Black Eyed Peas å være høres The Beginning bakpå ut, og i realiteten er det aldri et eneste originalt parti å spore. 
Mesteparten av skiva blir dermed like uinteressant som venterommet den kommer til å spilles på. 
13 låter basert på en samling av dårlige punchlines, auto-tune, dørgende kjedelige synthlyder, klubb-frierier og eurodance på sitt mest utslitte. 
Og med - gud hjelpe meg, jeg hadde aldri trodd jeg skulle si dette høyt – for lite Fergie. 

Å beskylde The Beginning for å inneholde catchy låter er like lett som det er ukorrekt. 
Den kalde sannheten er nemlig at det er faretruende få låter her som kan feste seg i hjernebarken. 
Sjansen er dog ganske stor for at du kommer til å sitte igjen med en av de utallige frasene Will.I.Am har smidd karrieren sin rundt å rope ut et uendelig antall ganger gjennom fire minutter. 
Med tekstlinjer som ""Everybody is a star/It doesnt matter who you are"" og ""This is the original/This has no identical"", i herlig sammenblanding med den hårreisende teksten til «XOXOXO» og endeløse opppfordringer om å feste som ville helvete er det ikke mye å skrive hjem om herfra heller, gitt. 

Kort oppsummert: The Beginning er laget for klubber du ikke vil være på, butikker du ikke vil handle i og fotballkamper du ikke vil se. 
For bryllup du forhåpentligvis ikke blir invitert i og fester du bør ødelegge. 
Legekontor du går fra dårligere enn du kom og taxiradioer du heller kveler med samtale enn å måtte holde ut. 
Og hver gang låtene blir spilt kommer du til å bli litt mørkere til sinns og føle at verden er blitt et hakket mer urettferdig sted å leve. 
",0
"Dødsdømt
En ørliten opptur fra den grufulle debutplaten, men White Lies' selvgode nekromanse er fortsatt befengt med klisjeer og ufrivillig komikk. 

""Let's grow old together/ and die at the same time"". 
Den spektakulært idiotiske tekstlinjen fra tittelsporet på White Lies' debutplate To Lose My Life... gjør det i seg selv skarpt på listen over det siste tiårets mest hønsehjernede poplyrikk. 
Med vokalist Harry McVeighs brautende avlevering bak budskapet - forestill deg en Ian Curtis som har satt sin egen penis fast i halsen - stakk trioen seg kjapt ut som de mest selvhøytidelige (og langt ifra skarpeste) gutta i klassen for generisk postordre-nyromantikk. 

Den Alan Moulder-produserte oppfølgeren Ritual er til sammenligning et nærmest uunngåelig steg opp. 
Ikke bare bys det i denne omgang på et knippe refrenger med kvaliteter utover det rent brekningsfremkallende (""Streetlights"", ""Bigger Than Us""); lydbildet har i tillegg fått mer kjøtt på beinet, noe som vanskelig kan holdes imot stadionformatert depperock av dette kaliberet. 

Men det hviler fortsatt en eim av livstrøtthet over de tre unge britenes sysler som låtskrivere og musikere, en romantisk forestilling om smertens iboende skjønnhet, som først og fremst leder tankene mine mot gustenbleik hud og tvilsomt engelsk kosthold. 
Dypere stikker nemlig ikke denne angsten, eller rettere sagt engstelsen. 
Kombinert med det skrikende fraværet av én original innfallsvinkel til tradisjonen de er en del av, fra Joy Division via Interpol til Editors, sier det seg selv at det tar på å lytte gjentatte ganger til dette albumet. 

Så kan man jo lure på om McVeigh har en rev bak øret når han lirer av seg fraser som ""you went where the horses cry/ you'd never taken that way with me before"", eller ""bad sex and ethanol/ high scores on Solitaire"". 
Eller ""Bad Love"" i sin helhet, et særlig effektivt eksempel på bandets tidvis ekle estetikk, der voldsromantikk som lagt under lupen til en seint utviklet trettenåring avler linjer som ""I bought a tuxedo and I bought a gun/ and wore them all around this town/ nobody dares to lift a finger/ they can see my heart is down and injured"". 
Joda, han mener det nok, men fremfører det med en patos selv en kokainpløsete Dave Gahan ville kunne veid og funnet for pompøs. 

Det er vel strengt tatt nettopp denne patosen som gjør White Lies til et av få band på global basis det fortsatt er mulig å hate lidenskapelig. 
Det er jo i seg selv imponerende, på sett og vis. 
Sånn, gutter, nå skal dere få hoppe utfor en klippe. 
Gjerne i samlet flokk. 
",0
"Business as usual
Et stort steg for Erik & Kriss, et mikroskopisk steg for norsk rap. 

Den kjipeste gruppa jeg veit om her til lands er altså tilbake med sin fjerde fullengder på bare fem år. 
Man kan si hva man vil, men standhaftigheten må man nesten ta av seg hatten for – sjelden synes noen å bli mer motivert av å kontinuerlig bli fortalt at de er talentløse enn disse to. 

Ved forrige korsvei, den grusomme Tabu, gikk tekstene og produksjonene opp i en høyere enhet av overtydelige banaliteter. 
Det er dermed et godt valg å la Big City, Nasty Kutt og danskene Jon & Jules stå for mesteparten av produksjonen på Back In Business. 
Gitarklimpringa, den tidvis håpløse trommeprogrammeringa og de stusseligste forsøkene på å skape et minimum av feel er erstattet med produksjoner mange hakk fyldigere, mer raffinerte og langt tightere enn sist. 

I tillegg er det tydelig at de denne gangen har gått inn for å lage låter, noe som betyr bridges, hooks, pre-choruses og låtskrivergrep - noe Erik & Kriss' lojale publikum ikke er bortskjemt med fra før. 
Vi snakker i liten grad revolusjonerende i et perspektiv som strekker seg utover duoens tre forrige skiver, men for gutta selv er dette en milepæl, og de leverer definitivt sitt minst jævlige album hittil. 
Bedre miksa er den også, gitt. 
Pluss i boka for det innleide håndverket! 

Leser man avsnittet over litt for kjapt, kan det se ut som om Bærumsgutta har banka ut en skive med tolv ålreite låter. 
Det har de selvsagt ikke. 
Selvom innpakninga er mer innbydende enn før halter Erik & Kriss fortsatt tekstmessig og teknisk. 
For å si det pent. 
Satt opp mot eksempelvis Lars Vaular, A-Lagets Store P eller Chirag fra Karpe Diem høres rappinga rett ut bedriten ut. 
Både Erik og Kriss klamrer seg fortsatt til ekstremt døve flows, forsøksvis poetiske omskrivninger og oppsiktsvekkende lite elegante fraseringer, og det er nær uutholdelig å høre versene på grusomme «Gutter er gutter» og tafatte «Bytryne». 

Tekstmessig greier de seg ikke mye bedre. 
Hysterisk banale linjer som «Du skremte meg først/men jeg var tørst/men så drakk jeg deg pen/som prinsesse Madeleine» står side om side med desperate forsøk på å fange en idé om hva det vil si å skrive sangtekster med islett av poesi («vi [er] alle laget under tyngdekraftens tak»). 
Erik & Kriss klarer fantastisk nok å ødelegge hvert eneste tema de tilnærmer seg. 
«Gutter er gutter», «Bytryne», «Reisebrev» og oppsiktsvekkende enereverende «Ølbriller» er alle basert på overkommuniserende og platte låtideer, spekket med falleferdige metaforer og idiotiske tekstlinjer på et så lavt nivå at en nok en gang må innse at de har et slags merkelig talent for å skrive provoserende dårlig. 
Det visste vi dog strengt tatt fra før. 

Erik & Kriss har altså pakka inn dritten sin på nytt. 
Med det tar de et lite steg fra et sted mellom forjævlig og elendig til et sted mellom elendig og totalt uinteressant. 
",0
"Det skal gjøre vondt å spille i band
Lovende trio seigpiner lytteren gjennom et album med skrikende behov for gode melodier og lidenskap. 

Det er ingen fare for at Brighton-trioen Esben And The Witch skal bli avfeid som en gjeng tullete studenter med rare hatter som synger Postgirobyggetlåter på engelsk; med titler som ""Lucia, At The Precipice"", ""Battlecry/Mimicry"" og ""Eumenides"" gyver de løs på greske tragedier, sanktveitsdans og oldtids-krigshissing med en intensitet som kun band med de mest storslåtte ambisjoner kan fremskaffe. 
Beklageligvis holder det ikke langt med fjonge titler og et lidende bandbilde når det musikalske i Violent Cries' tilfelle blir en seigpiningsseanse der bandet selv synes å gå seg vill i eget lydlandskap. 

De av dere som fikk med seg Warpaints flotte album av fjoråret fikk høre et band som brukte samme type gotiske, klangfulle og gråbleke innpakning til sin fordel. 
Esben And The Witchs største problem er at de kaster sitt utvilsomt uhyre godt gjennomtenkte uttrykk såpass langt foran seg at melodiene sakker akterut, til den grad at man av og til under albumets gang føler at man lytter til en hul lydkasse som trioen ikke fyller med noen verdens ting. 

Syltynne synthtrommer, blyge gitarriff og Rachel Davies' hulkende vokal kan stundom høres ut som det neste store, som Storbritannia forsøker å fortelle oss at dette bandet er. 
Spesielt på ""Chorea"" og ""Marching Song"", der man virkelig føler seg trukket inn i musikken. 
Dessverre får man hyppigere en følelse av å bli pint gjennom tilsynelatende uendelige sutringer, der ""Light Streams"" og hysterisk dølle ""Hexagons IV"" er de verste eksemplene på et album som trenger flere øyeblikk der bandet kan føle og formidle en eller annen følelse av lidenskap - som oftest føler man som lytter bare irritasjon og rastløshet. 
",0
"Stang ut
Det er glatt i Oslos gater i dag. 
Men når Anine Stang går på trynet, gjør hun det på en av by:Larms scener - i beste konserttid. 

Noen skal visst bare bli stjerner, koste hva det vil av tid, krefter og stadig svinnende skamfølelse. 

En av disse er snart 26 år gamle Anine Stang, sist sett i Det Store Korslaget på TV2, som med et par år på baken i Los Angeles - og trolig langt flere foran speilet, syngende inn i hårbørsten, håpløst forelsket i ideen om å være artist - nå prøver å stable en artistkarriere på beina her til lands. 
Etter å ha bevitnet den ubehjelpelige by:Larm-konserten hennes på Tilt torsdag kveld, er det fryktelig enkelt å håpe at akkurat dét målet går til helvete. 

Det er nemlig ikke et eneste øyeblikk som formidles fra scenen som føles friskt, originalt eller verdifullt. 
En klam eim av Oslo Fashion Week henger over både bandet og ""danserne"", som deiser rundt på scenen ikledd hver sin bjørnefitte idet Stang bruker åpningslåten til å gjøre Stella Mwangis selverklærte tonedøvhet til skamme. 

Deretter svikter symptomatisk nok strømmen. 
En fem minutter lang pause føles som det tredobbelte. 
Det er trist og flaut. 
Så begynner konserten igjen, og det hele blir utrolig nok enda tristere og langt flauere. 
Generisk synthpop, ""sleazy"" og gjennomkynisk LA-rock, forsøksvis såre ballader om hverdagens forløsende magi - alt er svøpt i den samme tomheten, ingenting betyr noe og popmusikk føles med ett som et konsept utviklet av vampyrer som livnærer seg på livsglede istedenfor blod. 

by:Larm skal ha ros for at de i tiltagende grad åpner opp programmet for virkeligheten utenfor Youngstorget, der ferske artister med en reell sjanse til å dominere hitlistene også får sjansen til å bevise at de fortjener det. 
Men det åpner også for fullblodskalkuner man på forhånd burde skjønt aldri ville kunne lette en millimeter fra bakken. 
Kvakk som byr. 
",0
"En varslet nedtur
Lupe Fiascos tredjealbum Lasers lever i stor grad opp til artistnavnet. 

Mye bakenforliggende historie bak Lasers, gitt. 
Lupe Fiasco som så ut som en av de gutta som definitivt hadde fremtiden foran seg etter debuten Lupe Fiasco's Food & Liquor nesten fem år tilbake, før han etter den streite oppfølgeren The Cool havna i en plateselskapslimbo med Atlantic. 
Det hele kulminerte med at han og fansen protesterte utenfor Atlantics kontorer i et forsøk på å få selskapet til å enten gi ut Lasers eller frigi Fiasco fra kontrakten sin. 
I etterpåklokskapens lys kan en vel argumentere for at demonstrasjonen var en bjørnetjeneste for alle involverte. 

Varsellampene begynte strengt tatt å lyse allerede før skiva var gitt ut. 
Fiasco selv klarte å uttale at han ikke har noen følelser for albumet i det hele tatt og har brukt mesteparten av promointervjuene på å forklare Lasers som en to år lang prosess der han var offeret. 
Strengt tatt virket vår mann fra Chicago drittlei av Lasers lenge før den traff butikkhyllene. 
Og det høres. 
Tidvis er det nesten vanskelig å tro det er samme mann som gav ut ambisiøse Food & Liquor, med fantastiske ""Kick Push"" som lokomotiv, som står bak dette skuffende tredjealbumet. 

Hvis du er helt ukjent med Lupe fra før, vil Lasers sannsynligvis høres ut som et helt streit, om ikke litt over gjennomsnittelig pop-rap-album uten de store høydepunktene. 
For oss som har fulgt Chicago-gutten noen år er albumet en virkelig nedtur. 
De sterke tekstene, evnen til å gjøre uforutsigbare trekk og viljen til å lage låter ser, med et par hederlige unntak, ut til å være totalt forduftet. 
Og det til fordel for en rekke av svake enkeltspor hvor Fiasco underpresterer som rapper og låtskriver, og hvor produsentene ser ut til å gjøre alt de makter for å skjule talentet hans. 

Fra den grusomme rockeren ""Sate Run Radio"" (som trekker ned en karakter alene) til plumpe ""I Don't Wanna Care Right Now"" er albumet blitt en utrolig tafatt affære, der nesten alle låtene høres ut som uengasjerte forsøk på å lage ""noe for radio"". 
Boksemetaforene i ""Till I Get There"" leveres, talende nok, uten punch, og John Legend er ikke i nærheten av å klare å dra i land ""Never Forget You"" egenhendig. 

Det finnes dog lyspunkt de få gangene Fiascos ubestridelige evner får fritt spillerom. 
Skylar Grey-gjestede ""Words I Never Said"" og det tekstmessige sterkeste kuttet ""All Black Everything"" viser frem den Lupe vi kjenner fra før, og et visst potensiale kan også anes i mørke, men håpløst bortskrudde ""Beautiful Lasers"". 
Uten at to og et halvt spor er nok til å redde albumet. 
Snarere viser det bare konturene av hva Lasers kunne ha blitt til. 
",0
"Brukte sprøyter
Lyspunktfattig debutalbum fra nok en tungsindig, britisk vennegjeng. 

Ahh... 
Det britiske hype-maskineriet. 
Et tungtprustende, krigstypeskrevet annonseringsverktøy som i flere tiår i overrumplende grad har forsøkt så godt det kan å skryte opp liktlydende band som som til syvende og sist sjelden tåler presset. 
For noen år siden var det The Strokes-kopibølge #1: The Cribs, The Rakes, The Futureheads. 
Så fikk vi The Strokes-kopibølge #2: The Maccabees, The Fratellis, The Rumble Strips. 

Nå har vi Glasvegas, The Big Pink og White Lies - denne gangen snakker vi om band med stor forkjærlighet for katedrallyd, det skotske støypopbandet The Jesus And Mary Chain og det å skildre arbeiderklasselivet og -kjærligheten i skitne, poetiske vendinger. 
Det er ikke plass til så mange relativt like band i rampelyset samtidig, men når noen til stadighet faller fra (White Lies imploderer av selvhøytidelighet, The Big Pink har bare to gode låter), er det klart at det er et tomrom som må fylles. 
Denne gang er det The Vaccines' tur til å forsøke seg i dette segmentet, og resultatet er dårligere enn man kunne forvente. 

Førstesingel og åpningslåt, ""Wreckin' Bar (Ra Ra Ra)"" var en av mine favorittlåter fra året som gikk - tungt Ramones-influert, javisst, men samtidig kledelig oppstemt, smittende og med passe dum allsangtekst (""pretty girl/wreckin' bar/ra ra ra ra/yeah, you are""). 
Publivet møtte katedrallyden. 
Svaret på spørsmålet What Did You Expect From The Vaccines? blir dermed ""et band som ikke forsøker så voldsomt å låte som alt annet som er britpopulært akkurat nå"", en forhåpning bandet bruker store deler av debuten sin på å torpedere. 

Ta for eksempel andresingelen ""Post Break-Up Sex"". 
Dusinvarestøypop med dusinvaretekst der vokalist Justin Young synger med påtatt livstrøtthet over Pulp-pastisjer. 
Det låter som et dårlig felles multiplum, og det er mange slike forglemmelige stunder her. 
""A Lack 
Of Understanding"" bygger på samme refrenglest som nevnte andresingel, det samme gjelder ""Blow It Up"" og Coldplay-kopiene ""All In White"" og ""Family Friend"" (med den tekstmessige bunnoteringen ""does everybody really feel high as a kite/well I don't really know if they do, but they might""). 

Det er ""Wreckin' Bar"", ""If You Wanna"" og ""Norgaard"" som står ut på platen. 
Dette er de kjappeste låtene, og der The Vaccines har sin styrke og et snev av særpreg. 
Resten av albumet faller ned i den britiske, regnvåte rennestensmiddelmådigheten, der de må plaske rundt i selskap med altfor mange andre band med skinnjakker, påtatt arroganse og et evig søk etter egenart og melodier. 
",0
"Glasset er tomt
Snaue tre år etter pangdebuten er det kun irritasjonsmomentet ved Glasvegas' oppblåste tristesse som lever videre. 

Alt klaffet for den skotske kvartetten Glasvegas da de slapp sin selvtitulerte debutplate i 2008, som temmelig unisont ble hyllet som den viktigste begivenheten i britisk musikkliv siden Oasis' Definitely Maybe traff britpopen som et løpsk godstog 14 år tidligere. 

I realiteten var albumet en gjennomgående solid og ofte rørende, men like fullt temmelig begrenset og monokrom oppdatering av wall of sound-estetikken Phil Spector skapte på sekstitallet og The Jesus & Mary Chain bygde ut med uansvarlige mengder klang og fuzz tjue år seinere. 
Og om det i realiteten befant seg lite mer enn ti versjoner av samme låt bak vokalist James Allans dirrende skildringer av glasgowsk hverdagsdesperasjon, var det i det minste en god låt. 

Til sammenligning er EUPHORIC /// HEARTBREAK \ ribbet for det meste som gjorde Glasvegas minneverdig. 
Og la oss like godt begynne med låtmaterialet. 
Etter den pretensiøse spoken word-introen ""Pain, Pain, Never Again"", blir det kjapt åpenbart at verden forlengst har innhentet bandet: 
""The World Is Yours"" er, i likhet med brorparten av låtene som følger den, en retningsløs og flat melodi forsøkt kamuflert med en pompøsitet selv en tungt kokainruset Brandon Flowers ville veid og funnet for fjollete. 

Singelen ""Euphoria, Take My Hand"" er i så måte det råtneste egget i kurven; et mentalt bilde av en skotsk Bono som gråtkvalt planter et hvitt flagg i en diger bløtkake lar seg ikke rikke. 
Og at ""Stronger Than Dirt (Homosexuality, Pt. 2)"" kommer før ""I Feel Wrong (Homosexuality, Pt. 1)"" indikerer først og fremst at bandet selv tror de er både smartere og mer interessante enn de i realiteten framstår som. 

""Euphoria, Take My Hand"": 

Symptomatisk nok er det når den bombastiske selvmedlidenheten balanseres mot noe annet at Euphoric... står i fare for å fungere, som på singelpotensielle ""You"" eller seigtflytende ""Whatever Hurts You Though The Night"", to spor som til syvende og siste understreker resten av platens prekære manko på dynamikk. 
Glasvegas anno 2011 mobiliserer verken eufori eller vondt i hjertet, kun en flyktig fornemmelse av at Coldplay virkelig ikke var et verst band en gang i tida. 
Og det er jo på sett og vis imponerende. 
",0
"Internetts kritthvite sønner
Anstrengte gjester, dårlig smak og mangel på gode punchlines preger humormusikken anno 2011. 

At YouTube har vært fødestue numero uno for sketsjmusikken de siste årene er et opplagt fenomen. 
Det er dermed selvsagt at dette hovedsakelig dreier seg om den sosiale gruppen med høyest mestringsprosent hva internett angår: 
Unge, hvite middelklassegutter, fortrinnsvis fra statene. 
Ikke bare stiller de ofte svakt hva musikalsk talent angår, men også når det kommer til komisk begavelse. 

The Lonely Island er et høyst relevant eksempel. 
Hiphop-trioen er en videreutvikling av sketsjene Andy Samberg og hans to langt mer anonyme partnere har produsert for Saturday Night Live. 
Sammen med The Flight of The Concords er de det mest innlysende på suksess hva ny sketsjmusikk angår. 
Og stereotypien stemmer: 
De er alle tre hvite, unge og, etter all sannsynlighet, overstimulerte unge menn med behagelig tilhørighet i middelklassen. 
At de først og fremst er komikere, ikke rappere, er et faktum som aldri oppleves som slående; deres noe hvinende stemmer bæres snarere frem av en helt akseptabel flow. 

Likevel er det på tide å innse at musikalsk kamuflasje sjeldent styrker påfallende svake komiske poenger. 
Snarere tvert imot. 
Det kan ha noe for seg som en tre minutter lang videosnutt i et TV-program eller et Youtube-klipp, men med den visuelle pakken skrelt bort er The Lonely Island tre nakne menn som skjuler seg bak en tirade av umorsomme poenger. 

Musikalsk står trioen bak flere overtramp, der ett skiller seg ut som særlig grovt: 
Samberg og hans venner skapte med fullt overlegg en av de mest grønnjævlige låtene på lenge med den Akon-gjestede førstesingelen ”I Just Had Sex”. 
Et i utgangspunktet grusomt anthem basert på at man, vel, nettopp har hatt sex, ytterligere mørklagt av deltakelsen til musikkbransjens kanskje verste golem de siste årene– en usympatisk og überbanal ekskriminell – med null andre tekstideer enn fråtsing i vulvaer og skryting av at han har sittet i fengsel for å ha stjålet en bil. 
Legg til mannens nasale og sjelløse røst, og med ett har The Lonely Island bevist hvor vondt en låt kan gjøre. 

En imponerende gjesteliste til innspillingen av sitt andre studioalbum kan de tre imidlertid skilte med. 
Dessverre trekker de fleste av bidragsyterne hele prosjektet enda noen steg nærmere dødsriket. 
Beck, Santogold og ikke minst Rihanna leverer ekstremt anspente gjesteopptredener som ikke skaper annet enn en pinlig stemning. 
I tillegg serverer smørsangeren Michael Bolton et av de rent melodisk mest brekningsfremkallende øyeblikkene på lenge i ”Jack Sparrow”. 
Forsøk på ondsinnet humor? 
Neppe. 

The Lonely Island - ""Jack Sparrow (feat. 
Michael Bolton)"": 

Tross alt ubehaget glimtes det til med overkommelige låter. 
Tittelsporet fungerer rimelig godt, takket være en overraskende mektig produksjon med stort klubbpotensiale, men det er hovedsakelig Snoop Doggs deltakelse som gjør det en smule vittig. 
Det er nemlig noe ubehagelig innbydende med ideen om en Snoop slurpende på lettøl ikledd pologenser, som en svart Steve Jobs. 

Man kan håpe det unisont stønnes i ren oppgitthet over både prosjektet The Lonely Island og sjangerens eksplosive popularitet. 
De anmasende låtene er en ting, men det er først og fremst sketsjalbumets komplett manglende evne til å fremprovoserende latter – ikke så mye som et lett knis - som gjør dette så provoserende elendig. 
",0
"Keiserinnas nye klede
Lady Gaga skapte med sitt første album ein illusjon av å vera ein av popmusikkens mest progressive aktørar, ei som sprengte grenser, og som i tillegg hadde eit genuint talent å visa til. 
Denne illusjonen slår kraftig sprekker med andrealbumet. 

Ta ein titt på Lady Gagas Ray Kay-regisserte video til ""Poker Face"". 
Det som må seiast å vera det verkelege gjennombrotet til Lady Gaga som profil, verkar i retrospekt ganske så uskuldig: 
Sperra me verkeleg opp augene berre fordi ho ikkje gjekk med bukser? 
Fordi ho hadde blond parykk? 
Diamantar i ansiktet? 

Med The Fame, og seinare den utvida versjonen The Fame Monster, redefinerte Lady Gaga ein del av den populærkulturelle estetikken, på same måte som Madonna og Grace Jones med fleire hadde gjort før ho. 
Brått vart det heilt normalt å ikkje gå med bukser. 
Parykk vart berre endå ein del av garderoben. 
Og dekorativ ansiktssminke vart noko alle dreiv med. 
Lady Gaga førte an i nedprioriteringa av å vera sexy i tradisjonell forstand blant mange av dagens unge popstjerner. 

Og no er altså oppfølgjaren her: 
Born This Way, med eit presseapparat på jobb 24 timar i døgeret, og ein artist som er blitt kåra til verdas mektigaste. 
Lady Gaga har ikkje lenger eit lyn malt over auga, ho har horn i panna. 
Ho utfører ikkje lenger suggestive hofterørsler ved bassengkanten, ho føder nye rasar i verdsrommet. 
Bukser er det framleis lite av, men mange nye hattar har kome til. 
Men det det i siste instans handlar om akkurat no, er altså dette albumet. 
Og det stiller diverre nokså svakt. 

The Fame og The Fame Monster pumpa ut singlar som ""Bad Romance"", ""Paparazzi"" og ""Alejandro"", låtar som ein - enten ein er tilbøyeleg til å sette pris på denne typen dansegolvmusikk eller ikkje - måtte anerkjenna som godt samanskrudde, fengande og til dels smarte poplåtar. 
Dei fyrste singlane frå Born This Way vitna i retrospekt om eit album totalt blotta for desse kvalitetane. 

""Born This Way"" gjorde det udiskutabelt godt på listene, men vart samstundes kraftig sverta av dei openbare likskapane med Madonnas ""Express Yourself"". 
Både den og andresingelen ""Judas"" sendte òg ut uheldige signal når det kom til melodioverskotet: 
Er dette verkeleg det mest medrivande Gaga har å sende ut til sine little monsters? 

""Judas"" skal faktisk visa seg frå å vera langt frå albumets lavmål, og sjølv den er så dynka i syntetiske beats og eurotrash at ein nesten føler sveitten fra italienaren ved sida av deg på strandklubben kitla i naseborene etter at du har høyrt den ferdig. 
Dette er ei kjensle som sitt fast gjennom stort sett heile albumet. 
Det er det same om ein låt byrjar med ektefølte serenader (""Marry The Night""), mariachiorkester (""Americano""), el-gitarar (""Electric Chapel""), saksofon (""Hair"") eller den merkelegaste tysken du nokosinne har høyrt (""Scheiße"") - det sklir uansett ut i hamrande rytmemønster og messande synth. 
Det er masete, humørlaust, og særs lite originalt. 
Strø nokon irriterande moraliserande tekstar på toppen, og...vel, der har du det. 

Subtilitet har aldri vore Gagas varemerke, men på Born This Way går ho så langt over i det banale at popkunsten berre er ein flekk på ein fjern horisont. 
""I just wanna be myself /And I want you to love me for who I am,"" er eit bodskap ein i utgangspunktet lett kan skriva under på, men når Gaga messer det fram på ""Hair"" føler ein seg berre grovt undervurdert som tenkande menneske. 

I novemberutgåva av amerikanske W Magazine, det såkalla art issue, gjennomførte Joseph Ross, sjøverklært ""psychic astrologer to the stars"", ein samtale med den surrealistiske kunstnaren Salvador Dalí. 
Dalí har sjølvsagt vore død sidan 1989, men det er altså nokon som har evna. 
Dalí erklærte då at Lady Gaga var den einaste samtidskunstnaren han eigentleg likte, og den einaste som kunne kalla seg ein sann dalíist. 
Og diskusjonen som dreier seg om Gagas konseptualitet, hennar prosjekt og innflytelse, er også svært interessant. 
Men Born This Way er, frå eit musikalsk perspektiv, lite anna enn eit svært svakt album. 
",0
"Hvil i fred
Morbid Angels første album på åtte år gjør ikke annet enn å påføre death metal-tilhengere verden over en følelse av smerte og nederlag. 

Det er åtte år siden death metal-pionerene i Morbid Angel sist ga ut et album. 
Heretic ble ikke særlig godt mottatt, men alle kan gjøre feil. 
På Illud Divinum Insanus er David Vincent, bassisten og vokalisten som står bak noen av bandets største triumfer, tilbake. 
Forventningene var derfor store i forkant av årets utgivelse. 

Morbid Angel er legender innen sjangeren. 
Debutplata Altars of Madness fra 1989 regnes av mange som en av de beste death metal-platene noensinne, og de har gitt ut flere klassikere etter det. 
Det begynner derimot å bli noen år siden, og death metal-scenen har endret seg. 
Mulig forandring fryder, men når et band går fra genistykke til amatørteater, er noe galt. 

På Illud Divinum Insanus har Morbid Angel forkastet alt de en gang sto for, og levert et sammensurium av techno, industrial og nu-metal. 
Introsporet ”Omni Potens” høres ut som en syntetisert blanding av Laibach, Skyforger og strategispillmusikk. 
I beste fall kunne det ha vært en humoristisk åpning, men allerede ved neste låt, ”Too Extreme”, svinner håpet. 
De heslige synthtrommene og MIDI-klappingen fremprovoserer hvite klær, blinkende lys og ecstasyknipsing. 
Jeg er på Hyperstate. 

Elendigheten fortsetter. 
”I am Morbid” kunne vært kampropet til et fotballag. 
”Radikult” representerer det absolutte lavmål, der selv Marilyn Manson, Berzerker og Slipknot ville vært flaue. 
Tekstlinjen ”Kill a cop-cop, kill a cop, kill a-kill a-kill a cop!” er så tragisk at en skulle tro vi hørte debuten til 15 år gamle garasjerockere. 
Den håpløse produksjonen hjelper heller ikke på helhetsinntrykket. 
Trommer og vokal ligger altfor lang framme i miksen, mens gitarer og bass drukner. 

Det finnes heldigvis noen lyspunkter på plata. 
”Existo Vulgoré” og ”Nevermore” er gjennomsnittlige death metal-låter, ”Beauty Meets Beast” og ”10 More Dead” har interessante partier, mens ”Blades for Baal” er platas desidert sterkeste låt. 
Her viser Morbid Angel at de fortsatt kan! 
Fete riff, groove, sologitar med nerve og brukbar rytmegitar. 
Men de vil tydeligvis ikke. 
Azagtoth er uinspirert, Vincent er rusten og stand-in-trommisen gjemmer seg bak en maskin. 
Jeg tipper gammeltrommis Pete Sandoval skjemmes der han sitter med prolaps, ute av stand til å gripe inn. 

Ryktene sier at 20 000 fans avbestilte plata etter å ha hørt den på nettet. 
Jeg tviler ikke. 
Hvem orker å bruke 119 € på en treboks med musikalsk avføring? 
Et par greie death metal-låter blant alt frauet klarer dessverre ikke å redde plata. 
Morbid Angel har gitt opp, og håper at fansen tar dem av dage. 
Det hadde kanskje fungert for et hardcore-techno-industrial-metal-prosjekt på 1990-tallet en gang, men signert Morbid Angel blir dette helt feil. 
",0
"Dårlig valuta
Det hjelper ikke å være høy som et hus når man legger lista så lavt som Curren$y. 

Tre dager inn i festivalen hadde ideen om at rappere er mer glad i penger enn de er i å jobbe for dem blitt motbevist ganske greit. 
Både Freddie Gibbs og Big Boi leverte solid og selv om Quik rota seg bort tidlig i går, var det ikke viljen til å lage fest det sto på. 
Mulig det er synkende platesalg, mulig det er økt liveerfaring, mulig det bare er en trend i tiden, men gutta som tidligere var mest kjent for å gi faen ser nå ut til å virkelig prøve. 
Sånn sett ble New Orleans-rapperen Curren$y sitt livesett på en drøy halvtime et kjipt gufs fra fortiden. 

Å kalle Curren$y en interessant artist i seg selv vil i beste fall være en overdrivelse. 
Riktignok høres han bedre ut etter at han forlot Lil' Wayne og Cash Money enn han gjorde i No Limit-tida, og han har skapt en form for follwing takket være Pilot Talk-serien, men i bunn og grunn er den laidbacke weedrap’en hans lite revolusjonerende eller oppsiktsvekkende i seg selv. 
Og når han i tillegg velger å pakke det inn i et ekstremt halvhjerta sett som kun funker i en klubb stappfull av fans, blir det aldri særlig spennende i sola i amfiet for andre enn fansen rett foran scenen. 

Gutten skal ha for å rose de 200 dedikerte upfront, småprate om weed og vise oppriktig interesse i hvorfor en av publikummerne hans blir arrestert, men rent musikalsk spenner det hele mellom uinteressant og småhyggelig. 
Dessverre oftere sistnevnte en førstnevnte. 
Fra han går på til ”Jet Life” til han en drøy halvtime senere tasser av til Alchemist-produserte tunge ”Full Metal” har han nemlig ikke fullført en eneste låt, men stort sett dratt ett vers, kanskje halvannet, hvorav halvparten a capella. 
Etterfulgt av litt småprat, et nytt vers som kuttes etter rundt minuttet, ett par linjer a capella og litt mer småprat. 
Og sånn går minuttene. 

De beste øyeblikkene dukker opp da han går over andres produksjoner tidlig i settet (selv om han faller grusomt igjennom blant annet på Rick Ross’ ”Aston Martin Music”-produksjon), og først etter en halvtime er det forbedring å spore i det han ser ut til å jobbe litt hardere. 
Knallharde ""Michael Knight"" kjøres nesten helt ut og inn i Covert Coup-høydepunktet ""Full Metal"" . 
Før han altså tasset av etter en 33 minutters lite tilfredsstillende dag på jobben for alle andre enn ham selv. 
",0
"Gjøglerhelvete
Crystal Fighters image og musikalske uttrykk lider under valg som burde skremme en hel menneskehet. 

La oss være ærlige med oss selv et lite øyeblikk: 
Det er ikke sånn at vi på død og liv absolutt må inkorporere dubstep i absolutt alt av musikk i år. 
Crystal Fighters er på altfor mange måter kroneksempelet på hvorfor det å la altfor store sjangergrenser få krysse hverandre er en risikosport. 
Har man kun fått med seg radiosingelen deres, ""At Home"", er det rimelig å anta at Crystal Fighters kun er en sommerkåt hippiegjeng med en forkjærlighet for flerstemte korrefrenger; med andre ord lite annet enn et ufarlig og halvkjipt band. 

Virkeligheten er dessverre verre. 
Med tungt prosessert el-gitar gir gjøglerkollektivet alle som kun kjenner til ""At Home"" et smertefullt nu-rave-sjokk idet konserten åpner. 
Og det er ikke akkurat slik at ting blir bedre utover i settet, for gjennom konserten faller kvaliteten på musikken som blir servert i større og større grad. 

Latinoflørtende ""Solar System"" kan virke trivelig ved første øyekast, men det er frem til et direkte oppgulp av et dubstepmareritt brer seg rundt hele låta. 
Videre kombineres det i én enkelt låt elementer fra vestkystrap, Arcade Fire-tendenser, grufull drum n' bass og en tilsynelatende evigvarende gitarsolo som låter som om den er kjørt tvers gjennom en synth. 

Det er åpenbart at gimmicker er det eneste Crystal Fighters bryr seg om. 
Foruten å operere i et lydbilde der tilnærmet alt føles feil, benytter gjøglerne seg også av hippievennlige instrumenter som ukulele og eksotiske skinntrommer. 
Det merkeligste er likevel at medlemmene, på tross av at de snakker flytende engelsk og kommer fra England, kjører et falskt image som et hippiekollektiv fra Spania, og dermed synger med en flau og utelukkende komisk spansk aksent. 

På tross av at Crystal Fighters av en eller annen merkelig grunn endelig klarer det å umulige - å få hovedstadens festivalgjengere til å bevege seg - føles det som lite annet enn et absurd bookingvalg av Øyafestivalen. 
Send heller utskuddene i Crystal Fighters til en gjøglete hippiefestival som Storåsfestivalen, der de hører hjemme. 
",0
"Du store, vakre tomhet
Vekk meg når det over. 

Mylo Xyloto, tittelen på Coldplays kommende studioalbum, er visstnok hentet fra tegnefilm bandet skulle lage soundtracket til. 
Jeg synes det høres ut som et sovemiddel. 
Det samme gjør de foreløpige smakebitene fra platen. 

Etter den uforløste, men nynnbare førstesingelen ”Every Teardrop Is A Waterfall” (som var interessant i nøyaktig 35 sekunder), har den britiske kvartetten skrudd tempoet ned på ”Paradise”. 
Selv har de kalt det en r&b-låt; det er i beste fall en misforståelse og i verste fall ren idioti. 
Og det handler ikke om bandets udiskutabelt kritthvite tilnærming til musikk. 
Ikke bare. 

”Paradise” er nemlig en mesterøvelse i tomhet. 
Coldplay snakker høyt og med store fakter, uten å si noen verdens ting. 
Melodien glir søvnig og motstandsløst av gårde, og lydbildet – komplett med alt annet enn subtil allsang, sånn i tilfelle vi ikke skulle forstå poenget – er drapert i svulstige synther og et rytmespor rett ut av det sterile nittitallet. 

Og Chris Martin gjør det Chris Martin som regel gjør – han fremstår som en sympatisk (og dørgende kjedelig) fyr, hvis livsanskuelser er altfor generelle til noensinne å true med å føles viktige. 

Kort sagt: 
Dette er Coldplay på sitt mest søvndyssende. 
Ikke noe å spille i bilen, med andre ord. 

Hør Coldplay - ""Paradise"" her: 
",0
"Det verste fra begge verdner
Lulu er et kjærlighetsbarn som burde blitt satt ut i skogen. 

Det er noe som skurrer ved selve ideen. 
Den bitende sarkastiske, intellektuelt orienterte og tilbakelente skravla til New Yorks kyniske visjonær Lou Reed, paret med velregissert, staut og stadionformatert metal? 
Så skal det også vise seg at disse tilsynelatende inkompatible størrelsene er – hold deg fast! – inkompatible. 

For ordens skyld: 
Lou og 'tallica utgjør begge individuelle hjørnesteiner i min musikalske grunnmur. 
Førstnevnte har, ved siden av et udødelig knippe klassikere med Velvet Underground, noen lysende soloøyeblikk på samvittigheten (ikke minst det, i likhet med Lulu, tungt spoken word-orienterte John Cale-samarbeidet Songs For Drella). 

Metallica formet meg på sin side fra barnsben av, og særlig to album står igjen like lysende som da åttitallet skjenket oss dem (Master Of Puppets og min favoritt ...And Justice For All). 
Lulu er like fullt en idé – avfødt av en spontan fellesopptreden før en Rock and Roll Hall of Fame-seremoni – som burde fått lov å dø hen i det stille. 

Samarbeidet har vært latterliggjort fra første sekund, toppet av en av de morsomste Untergang-memeene verden har sett på en stund (øyeblikket: ""that cunt from Velvet Underground?"") og en parodi med bestefar Abe Simpson i rollen som inkoherent, rallende gamling. 
Sistnevnte ligger dessverre faretruende tett opp til uttrykket på virkelighetens Lulu. 

Lou Reeds kunstneriske visjon synes i tiltagende grad å være å fremstå som en gretnest mulig gammel kødd. 
I så måte lykkes han med dette prosjektet, som består av lyriske bearbeidelser av den kontroversielle tyske dramatikeren Frank Wedkins to teaterstykker om Lulu, en femme fatale i seksuell drift gjennom Europa, skrevet tidlig på 1900-tallet. 

Reeds fragmenter er på uforpliktende vis svøpt i vold og sex, med drypp av misogyni og rasisme tilsatt for besk smaks skyld. 
Men det er ikke først og fremst tematikken som gjør dette til en provokasjon. 
Lou Reed begår nemlig den eneste litterære dødssynden det er mulig å tenke seg i denne sammenhengen: 
Tekstene han har skrevet berører ikke. 
I noen som helst retning. 
Istedet forblir de en ustyrlig smørje av forvridd og frakobla dødsromantikk. 
Det hjelper naturligvis lite at han fremfører dem som en døende stut. 

Og stakkars Metallica, da. 
Det høres ut som de, idet studiotaksameteret går, fortsatt er lamslått over at tanken på at de befinner seg i studio med Lou Reed. 
Jeg mener: FUCK, DUDE. 
Det er lett å se for seg den klamme stemningen i studio idet de prøver å jamme seg fram til noe stort, men stadig ender opp i et eller annet riff hvis middelmådighet kun understrekes av Lars Ulrichs elendige trommespill og de umotiverte utbruddene fra korgutt James Hetfield. 

Ryktene vil ha det til at det etterhvert notorisk sippete tospannet Hetfield & Ulrich brast i gråt under innspillingen av den uutholdelig lange avslutningslåten ""Junior Dad"", som tross sine abnorme 19 minutter og 30 sekunder er blant de ytterst få givende musikalske tilløpene her. 
Gleden over å høre at Loutallica, om omstendighetene hadde villet det annerledes, faktisk kunne vært en levedyktig organisme, blekner imidlertid raskt ved tanken på misfosteret man har tilbragt den siste timen med. 

For å si det med gammern sjæl, idet han en gang ble bedt om å kommentere Metal Machine Music (1975) – et annet høyst kontroversielt og kompromissløst, men, i skarp motsetning til hva Lulu noensinne kommer til å bli, innflytelsesrikt kapittel i Lou Reed-testamentet: 
- Well, anyone who gets to side four is dumber than I am. 
",0
"Rome S02
Toppen innen tv-drama akkurat nå! 

Den andre og siste sesongen av Rome er ute på DVD i Norge. 
Om du så sesong 1, vet du at du har noe stort i vente. 

Har du aldri sett Rome før, stikk ut og kjøp begge sesongene. 

Dette er nemlig en av verdens beste tv-serier, og etter å ha sett de fire første episodene av sesong 2, konstaterer jeg at kvaliteten ser ut til å holde seg på et nesten overraskende høyt nivå! 

Enda mørkere 

Sesong 2 starter nøyaktig der sesong 1 sluttet. 
Julius Cæsar ligger myrdet i Senatet og Lucius Vorenus hulker over liket av Neobie. 

Så blir historien enda mørkere. 
Marcus Antonius tar over styringen av Roma, men utfordres fra uventet hold. 

Og Lucius Vorenus blir rammet av nok en tragedie som sender ham ut på et selvdestruktivt spor og setter vennskapet med Titus Pullo i fare. 

Interessant utvikling 

Etter førstesesongens klimaks var jeg usikker på hvordan historien skulle ta oss med videre, men det tar ikke lang tid før sesong 2s nøkkelfigurer posisjonerer seg. 

Den første episoden tar for seg etterdønningene fra sesong 1, mens episode 2 gjør det klart mellom hvem slagene kommer til å stå. 

Spesielt unge Octavians utvikling er interessant, feiden mellom Atia og Servilia flammer opp og Lucius Vorenus, som var en av heltene i sesong 1, blir en gradvis mørkere figur. 
Er det en ting Rome ikke blir, så er det kjedelig! 

Spennende konflikter 

Alt som gjorde Rome så bra i den første sesongen er videreført. 
De spennende konfliktene, intrigene, det gode skuespillet og de ekstravagante kostymene og kulissene. 

Serien er spilt inn i Cinecitta Studios i utkanten av Roma, men følelsen av et filmsett får jeg aldri. 
I stedet får jeg inntrykk av å befinne meg midt i en by med trange gater og et sydende folkeliv. 

Serien er regissert av noen de samme folka som sto bak The Sopranos, Six Feet Under og Carnivale, og er altså hentet fra øverste hylle! 

God DVD-presentasjon 

DVD-utgivelsen av Rome sesong 2 har like god innpakning og presentasjon som sesong 1, men har i tillegg Dolby 5.1 lyd, som sesong 1 ikke hadde, så verden går fremover! 

Serien avsluttes etter sesong 2, og det er kanskje smart å gi seg mens man er på topp. 

Rome er virkelig nær toppen innen tv-drama akkurat nå! 
",1
"Twin Peaks - definitive gold box edition
Gull for Twin Peaks-fans! 

Tv-serien Twin Peaks, skapt av David Lynch og Mark Frost, trollbandt publikum på starten av 1990-tallet. 
Nå er begge sesongene samlet på DVD i en såkalt ”definitive gold box edition” som viser at serien ikke har mistet noe av appellen. 

Det eneste som egentlig røper alderen, er at serien ikke er i widescreen, og at flere av skuespillerne fremdeles er unge og vakre. 
17 år etter premieren har de falmet, som mennesker gjør, men Twin Peaks sikrer dem evig liv. 

Mørke hemmeligheter 

Serien handler om et mordmysterium i den lille byen Twin Peaks, et sted langs USAs grense til Canada. 
Unge, vakre Laura Palmer blir funnet drept, og FBI-etterforsker Dale Cooper kommer til byen for å oppklare saken. 

Her blir han betatt av det tilsynelatende enkle livet i den lille byen mellom den endeløse skogen og de høye fjellene. 
Men han oppdager også at byen skjuler mørke, farlige hemmeligheter. 

Udiskutabel klassiker 

Twin Peaks holder seg overraskende godt. 
Historien glir nok litt ut i det absurde i sesong 2, mens sesong 1 er en udiskutabel klassiker. 
Serien kjører en tilnærmet tidløs stil som idoliserer 50-talls-looken som David Lynch også dyrket i filmen ”Wild at heart” fra samme periode. 

Handlingen er fremdeles mørk og truende, samtidig som den har en merkelig form for humor, som regel fortalt gjennom Dale Cooper, glimrende spilt av en opplagt Kyle MacLachlan. 

Merkelige figurer 

Twin Peaks har et omfattende galleri av merkelige figurer. 
Men de er klart definerte, og spenner over et vidt spekter, fra søte Donna, til mystiske Log Lady til yppige Audrey Horn. 
Fra følsomme James til sleipe Bobby til farlige Leo. 

Det at David Lynch sto bak, fikk mange filmskuespillere til å våge seg inn i den lille tv-ruta. 
Det er ikke uvanlig nå, men i 1990 kunne det rett og slett være en karriere-dødare å gå fra kino til tv. 
Twin Peaks var rett og slett kino på tv og en banebryter for dagens tv-serier. 

Glimrende ekstrastoff 

Twin Peaks - definitive gold box edition inneholder piloten og de to sesongene av serien, som også har vært utgitt enkeltvis tidligere. 
Men nå er bildet glimrende restaurert og den originale stereolyden remixet i Dolby 5.1, oversett og overhørt av David Lynch selv. 

DVD-boksen imponerer også med rikelig ekstrastoff produsert av Charles De Lauzirika. 
Høydepunktet er den to timer lange og detaljerte dokumentaren ”Secrets from another place: creating Twin Peaks. 

Denne DVD-boksen er virkelig gull for Twin Peaks-fans! 
",1
"The Wire (sesong 1-4)
The Wire vil gjøre deg avhengig, men på en god måte. 

I neste uke kommer sesong 5 av tv-serien ”The Wire” på DVD. 
2008 har for meg vært sterkt preget av denne serien. 

Hjemme hos oss begynte vi med sesong 1 i vår. 
Da hadde jeg i lengre tid hørt panegyriske lovord om serien fra både venner og media. 
Vi ble også fanget av skildringene av purk og skurk i Baltimore, og pløyde oss igjennom alt til og med sesong 4 på sensommeren. 

Jeg vil ikke gå så langt som å kalle det ”verdens beste serie”, som noen har gjort, men det er ingen tvil om at dette er noe av det bedre som er blitt vist på tv! 

Avansert avlytting 

Serien forteller om en gruppe politietterforskere som samles for å bekjempe den økende narkohandelen i Baltimore med avanserte avlyttingsmetoder. 
Fokuset rettes mot ”spillet”, både mellom de kriminelle gjengene og mellom makteliten i politiet og byens politikere. 

Handlingen utspiller seg altså både på toppen og bunnen av den sosiale rangstigen, og det interessante er at spillet utkjempes omtrent på samme måte begge steder. 

Realistisk preg 

Det som gjør ”The Wire” spesiell er følelsen av autensitet. 
En av skaperne, Ed Burns, er gammel politimann, og kjenner gatene serien utspiller seg i. 
Dialogen er sterkt preget av slanguttrykk, som heldigvis er dyktig oversatt på DVD. 

Noen av figurene i ”The Wire” spilles av gamle kriminelle, politimenn og politikere fra Baltimore. 
Og alle scener spilles inn i byen. 
Alt er med på å gi serien et realistisk preg som forsterker historiene den forteller. 

Fargerike figurer 

Serien forteller fascinerende historier med sterke personligheter og spennende konflikter. 
Det merkes nok i blant at manusforfatterne sliter med å få alt til å sitte ordentlig. 
Noen tråder virker en anelse konstruerte. 
Ikke alle figurene fremstår som fullstendig troverdige. 

Men i en serie med så mange personer som ”The Wire” vil det være uunngåelig at ikke alt og alle holder like høy standard. 
90 % av serien er solid så det holder! 
Og du må hele tiden bare se en episode til for å se hvordan det går med McNulty, Bunk, Prez, Kima, Omar, Stringer Bell, Prop Joe, Marlo og alle de andre morsomme, skumle, fargerike og forskjellige figurene. 

4:3 vs 16:9 

Rent teknisk er serien førsteklasses, bortsett fra det merkelige faktum at den fremdeles filmes i gammeldags 4:3-format, ikke 16:9 widescreen. 
Arbeidet med sesong 1 ble påbegynt i 2001, før 16:9 ble standard, og de har holdt på 4:3-formatet for å ikke endre seriens utseende. 

Men de burde byttet format. 
En annen HBO-serie, ”Six Feet Under”, byttet fra 4:3 til 16:9 før sesong 3, uten at dette gjorde noen som helst skade. 

Mange kvaliteter 

”The Wire” er uansett en serie man må se. 
Den vil gjøre deg avhengig, men på en god måte. 
Her er det så mange kvaliteter å sette pris på, både når det gjelder realismen, figurene, skuespillet og historiene som viser at man beveger seg i gråsoner både på rett og vrang side av loven. 

Onsdag 24. september kommer sesong 5 av ”The Wire” på DVD. 
Og det er ikke en dag for tidlig. 
Det går i mot en herlig høst med ”The Wire” i heimen! 

NB! 
""The Wire"" vises også søndager på NRK3 og onsdager på NRK1. 
",1
"Mad Men (sesong 1)
Stilig, underholdende og sofistikert! 

Tv-serien Mad Men har tatt USA med storm. 
Den første sesongen vant plenty med priser, og nå kan du selv se hvorfor på DVD. 
Det er en stilig og underholdende serie lagt til New Yorks sofistikerte reklamemiljø på Madison Avenue i 1960. 

Den har interessante personligheter og intriger, og en dynamikk mellom menn og kvinner som virker fremmed for oss i dag. 

De fleste vil sitte og riste på hodet av den ekstreme mannssjåvinismen, men samtidig er det fryktelig fascinerende å følge med på det! 

Smoking og brennevin 

Seriens hovedperson er Donald Draper (Jon Hamm). 
Han er en av de beste tekstforfatterne i reklamefirmaet Sterling Cooper, en glamorøs arbeidsplass der smoking er uniform og konsum av brunt brennevin er en naturlig del av jobben. 

Her må Draper stadig prestere sitt ytterste for å forsvare sin posisjon mot de yngre kreftene, spesielt Pete (Vincent Kartheiser). 

Det finnes også utfordringer på hjemmebane, der kona Betty (January Jones) har vansker med å takle hverdagen som husmor anno 1960, mens Don er ute hos sin elskerinne eller på fylla med kollegaene. 

Selger falsk lykke 

Jon Hamm spiller glimrende i en velskrevet rolle, og er et godt midtpunkt. 
Donald Draper fremstår som et mysterium. 
Han er vennlig og sjarmerende, men samtidig svært forsiktig med å gi av seg selv. 

Gjennom sesong 1 får vi noen tilbakeblikk fra hans ulykkelige barndom. 
Kanskje er det derfor han har blitt reklamemann og selger falsk lykke? 
Hamm er omgitt av et sterkt ensemble av skuespillere, som også har gode roller å bryne seg på. 

Gammeldags kvinnesyn 

Det som vil more og/eller provosere flest i ”Mad Men” er kvinnesynet serien skildrer. 
Her er mannen den absolutte sjefen, og kvinnen er til for å tjene mannen. 
Seriens kvinner er inneforstått med det, men er samtidig oppmerksomme på den kraften og innflytelsen de kan ha på menn. 
Det finnes kvinner i serien som bruker menns kvinnesyn til egen fordel. 

Samtidig er det interessant å se hvordan noen av kontorets menn sliter med å takle de harde verdiene som råder i miljøet, blant annet unge og usikre Pete, og tegneren Salvatore Romano (Bryan Batt) som åpenbart er godt gjemt inni skapet sitt. 

Velskrevet og gjennomtenkt 

Serien er svært elegant filmet. 
Vi får ingen store oversiktsbilder av New York anno 1960, noe som er kostbart å få til, men de små filmsettene er fylt med stilige kulisser, møbler, kunst og arkitektur som oser av 1960. 
Også manuset i serien er velskrevet og gjennomtenkt, med mange små og store tråder som hver og en er interessant. 

Det eneste skåret i gleden er egentlig at ”Mad Men” foreløpig ikke er utgitt på Blu-ray i Norge. 
Men bortsett fra dette er ”Mad Men” en serie jeg glatt anbefaler 
",1
"Mad Men (sesong 2)
TV-underholdning av høyeste kvalitet! 

Den første sesongen av tv-serien Mad Men imponerte meg med interessante figurer og intriger, satt i et elegant miljø anno 1962. 
Mad Men sesong 2 er fremdeles tv-underholdning av høyeste kvalitet! 

Sesong 2 starter der sesong 1 slapp, og forteller mer om hendelser i og rundt reklamebyrået Sterling Cooper på Madison Avenue i New York. 

I denne sesongen får flere figurer lov til å utvide sine horisonter, og vi oppdager stadig nye og spennende sider ved både sjefer og ansatte i firmaet. 

Bedre kjent med figurene 

Seriens senter er sjefen for kreativ avdeling, Donald Draper (Jon Hamm), som i sesong 2 kommer på kant med sine sjefer på grunn av håndteringen av en spesiell kunde. 

Samtidig følger vi ham på hjemmebane, der barna kommer mer i fokus, samtidig som vi følger kona Betty Draper (January Jones) i drift utenfor huset. 

Dessuten får vi se Peggy Olson (Elisabeth Moss) på hjemmebane, og vi blir bedre kjent med Paul Kinsey (Michael Gladis) og Harry Crane (Rich Sommer), som var mindre viktige figurer i sesong 1. 
Der ble vi kjent med dem. 
Nå får vi anledning til å bry oss om dem. 

Interessant ""gubbevelde"" 

Det kan fremdeles være vanskelig for noen kvinnelige seere å takle kvinnens underdanige rolle i det mannsdominerte samfunnet som serien skildrer. 
En kollega av meg sluttet å se serien, fordi hun ble sur på det hun kaller ”gubbeveldet”. 

Jeg synes nettopp dette gubbeveldet er noe som gir serien ekstra appell. 
Ikke fordi jeg ønsker meg tilbake til kvinnerollen anno 1962, men fordi det er interessant å se motstykket til dagens rødstrømpefeminister, og se den uvante dynamikken mellom menn og kvinner med datidens kvinnesyn. 

Best i HD! 

Mad Men sesong 2 kommer ut på både Blu-ray og DVD, og HD-versjonen av serien er selvsagt å foretrekke. 
Kulissene, kostymene og fargebruken kommer virkelig til sin rett, filmet som om det skulle være filmet i 1962. 

Denne anmeldelsen er basert på de fire første episodene av sesong 2, og jeg må si jeg gleder meg stort til de neste 9, og så er det bare å vente på sesong 3! Mad Men har garantert mer å fortelle 
",1
"Nurse Jackie S01
- Vanvittig god serie, mener Torfinn! 

Nurse Jackie er en skarp, kul og veldig artig serie som vil møte de fleste i døra som sykehusserie. 
Lignende elementer finnes i Green Wing, men samtidig nei, den serien kan en ikke ta på alvor. 
Og doktor House er for mye av en folkefiende. 
Nurse Jackie kan en ta på alvor som sykehusserie på samme måte som en kan ta Six Feet Under på alvor som begravelsesbyråserie. 

Jackie er medisinavhengig, utro, sykepleier i verdensklasse og tobarnsmor 

Edie Falco spiller Jackie, og gjør det så steike bra som Jackie at jeg er helt med på hennes greie, som er medisinavhengighet og utroskap kombinert med å briljere som sykepleier og være en god mor og ei herlig kone. 
For å sette det på spissen. 

Jackie er alt 

Dette er essensen i Nurse Jackie; Jackie er en balanserende figur, på kanten av både fine og jævlige ting, og Edie Falco er så helstøpt og kul at min sympati for Jackie er der umiddelbart. 
Helt vanvittig godt gjort. 
Denne serien hadde ikke vært noen ting uten henne. 

Fantastiske Zoey 

De andre sykehusfigurene er sterke de også, og det kalles solid casting når såpass mange kan etableres såpass tidlig i en serie. 
Merrit Wever som spiller Zoey Barkow for eksempel, er helt rå. 
Maken til hysterisk elegant manisk hjelpsom sykepleierlærling må en til virkeligheten for å finne. 
Og sykehuset alt foregår på, All Saint's-sykehuset i New York, er en fantastisk kulisse. 
I motsetning til de hvite og grønne sykehusene vi ser i hver eneste standardiserte sykehusserie, er All Saint's alt mellom Von Triers Riket og Princetonuniversitetet vi ser i pilotepisoden av House. 

For å oppsummere Nurse Jackies budskap: det går an å være hekta og samtidig greie seg helt fint. 
Nesten bedre enn vanlig. 
Og det er det nok mange som vil kjenne seg igjen i og kose seg med. 

På NRK1 torsdager 22:30, reprise NRK3 mandager 23:05. 

Anmeldelsen er basert på sesong 1, sesong 2 er i ferd med å avsluttes på Showtime i disse dager og sesong tre er bestilt. 
",1
"En velutstyrt mann
Ukas yrker: mannehore og damehallik. 

En velutstyrt mann, eller Hung, som den heter på originalspråket, er en HBO-produsert serie som gir mannehorene og kuken og det konstante seksuelle behovet i samfunnet den oppmerksomheten disse fortjener. 

Det kvinnelige mysterie 

Ray Decker, spilt av Thomas Jane, står brått midt i en for mange kjent situasjon; skilsmisse, distanserte unger, problemer på jobb og et stort lån. 
En tap/tap/tap/tap-situasjon. 
Ray melder seg på et ""bli millionær på 1-2-3""-kurs. 
Her møter Ray Tanya Skagle, spilt av Jane Adams, en strevende poet. 
Ray og Tanya møtes og krefter slås sammen: 
Ray har nemlig en over snittet stor kuk og Tanya vet hva en kvinne vil ha. 
Dette er premisset for serien, og det er her moroa begynner. 

Det klønete mestermøtet mellom Ray og Tanya fører til søte og artige øyeblikk; herlige replikker vi aldri har hørt sagt før; 

What kind of pimp are you now? 

En velutstyrt mann er en original ide for en serie, fører en et rett-på-sak-strategi med fine figurer og flinke skuespillere. 
Den sterke ""hovedpersonens tanker""-teknikken som kom med Frustrerte Fruer er dessverre fortsatt til stede, men den ødelegger ikke så mye. 

Jeg liker å se mannehora og damehalliken diskutere pr-strategier og seksuelle stillinger. 
Og jeg mistenker at serien er lagd for å indirekte lære menn hva damer liker før, i, og etter senga, selv om det garantert er en urealistisk fremstilling av en mannehores liv. 
Urealistiske ting har som regel stor underholdningsverdi. 

En velustyrt mann er en fornøyelig serie om puling og hvor teknisk og profittdrevet pulinga kan bli. 
Og så er hver episode passe lang; 28 minutter. 
Akkurat nok. 
En velutstyrt mann er ikke en inngående analyse av det nye amerikanske samfunnet etter finanskrisa, men et stilig overfladisk blikk på den gode typen prostitusjon og kreativ forretningsdrift. 

Hung sesong én er ute på DVD nå. 
",1
"Riket
Skandinavias største kultserie. 
På NRK. 

Når NRK nå viser Lars von Triers Riket, igjen, er det fordi dette er et fantastisk stykke tv-serie som kan måles mot hva som helst i inn- og utland. 
von Trier kom kanskje rett fra en omfattende burlesquefestival et sted i Frankrike når han satte seg ned for å skrive Riket; uansett lagde han et popkulturelt fenomen som vises i maratonsendinger over hele verden for svorne fans. 

Et elendig byggeprosjekt 

Historiene i Riket er mange, og de veves inn i hverandre og inngår i den større enheten som er Riket, selve bygningen Riket; Rikshospitalet i København. 
Som introen til tv-serien alltid forteller, ligger Rikshospitalet i København oppå det som før var en gravplass, og alle vet jo at det er vanvittig dumt å bygge noe oppå en gammel gravplass. 
Så en kan si at danskene ba om det. 

Ingen vet hvor uhyggen kommer fra. 
Kanskje ikke engang von Trier selv. 

Tilfeldighetenes kunst 

Riket vekker en hel rekke følelser i den som ser på, mest av alt kanskje fordi det er vanskelig å sette fingeren på hva det er von Trier vil med oss som ser på; skremme oss? gjøre narr av sitt eget land? vise annerledeshet? få oss til å le? 
Serien hører i alle fall sammen med Twin Peaks i typen serier som barn forbinder med det å bli sendt i seng. 
Og det kan jeg forstå, siden Riket er uforklarlig, på den måten at ingen vet hvor uhyggen og mystikken kommer fra. 
Kanskje ikke von Trier selv en gang. 

Nittitallskvaliteten på Riket både når det kommer til bildekvalitet og fortellerstil, gir serien en helt egen posisjon blant den stadig økende kvalitetshevingen ellers på markedet. 
Når jeg ser det i dag, får jeg hjemmevideofølelsen; dette er det noen som har opplevd. 
Riket ser iblant ut som en tv-dokumentar på grunn av von Triers forkjærlighet for ustødig kamerabruk. 

Den berømte tredje sesongen 

Von Trier skrev opprinnelig manus for en tredje sesong, men produksjonen av denne ble aldri tatt tak i av DR. 
Og siden Rikets mest fornøyelige skuespiller; Ernst-Hugo Järegård, som spilte Doktor Helmer, døde i 1998 og opptil flere andre av skuespillerne fra sesong én og to har dødd i mellomtiden, er en endelig avslutning forsvinnende liten. 
Manuset for sesong tre ble visstnok oversendt Stephen King for mulig bruk i hans engelske versjon Kingdom Hospital, men ble aldri brukt der heller. 

For dere ekstremfans: 
Richard Dooling som skrev og produserte Kingdom Hospital har forresten gitt ut boka The Journals of Eleanor Druse, som tar for seg historien før serien kommer inn i bildet. 

Oppdatering 28.mai: Lars von Trier er for tiden travelt opptatt med sin neste film Melancholia, og gir ingen intervjuer. 
Mine spørsmål om Riket og eventuelle andre von Trier-prosjekter vil besvares av von Trier ved ledig høve. 
Har du et spørsmål, vær vennlig å skriv det i kommentarfeltet, og jeg skal sende det sammen med mine egne 
",1
"In Treatment S02
Opplev psykoterapi uten å forlate sofaen. 

Jeg har akkurat sett de første fire episodene i sesong 2 av In Treatment, og den er kort, velfortalt og interessant. 
I 35 episoder skal vi følge psykoterapaut Paul Weston, og oppspillet bør være såpass bra som dette skal vi orke å henge med. 

22 minutter er tv-seriens gylne snitt 

Det funker fordi episodene er 22 minutter lange, fordi Westons pasienter er interessante og sympatiske, og på grunn av det konstante menneskelige mysteriet. 

22 minutter er tv-seriens gylne snitt. 
Det må det være. 
22 minutter gir meg følelsen av å ha tid, og det holder min rastløse konsentrasjon akkurat lenge nok til at jeg får med meg slutten. 

Et folk i terapi 

Westons pasienter er så varierte som folk kan bli, med eneste fellesnevner at de alle er amerikanere. 
Og i USA er vel psykologen mer anvendt enn fastlegen. 
Amerikanere er folk som er vant til sofaprat, de kan skille en god psykolog fra en dårlig, og de ligger iblant langt foran psykologen i å stille sin egen diagnose. 
I alle fall er det dét de tror selv. 

Thriller i huet 

In Treatments kanskje største styrke er mysteriet: det som holder oss fast til krimserien. 
Alle pasientene som kommer inn, bærer på et underliggende problem som Weston skal finne. 
Og jeg er i kappløp med Weston om å finne ut hva problemet er. 
Små frø sås idet pasienten kommer inn i rommet; enkelte ting gjentas ekstra mye; tiden er ofte kort og jeg blir merkelig engasjert fordi det finnes jo ingen kriminell handling, bare låste tankemønstre. 

Gamle triks og nye triks 

In Treatment bruker fortsatt det gamle trikset ""psykologen går til psykologen"", slik som Melfi gjorde i Sopranos. 
Det gir jo en ekstra dimensjon til serien, men oppleves mest som en unnskyldning for å presentere Weston like godt som pasientene. 

Det mest spennende trikset i denne sesongen, er ""psykologen går til advokaten"". 

Weston er nemlig saksøkt for noen-og-tjue millioner av de etterlatte etter en soldat som tok livet sitt etter å ha avsluttet behandlingen hos Weston. 
Når terapi og søksmål møtes, blir Westons rolle en litt annen. 

Nesten virkelig 

I tillegg hvisker en liten psykologfugl meg i øret at dette er ""the real deal""; Westons terapi er det nærmeste en tv-serie har kommet psykoterapi i det virkelige liv til nå. 

In Treatment sesong to er ute på DVD nå. 
",1
"Tidenes beste krigsserie
Gjensyn med Generation Kill på NRK3 

Birger Vestmo husker også ""med glede serien NAM, som gikk på slutten av åttitallet"", og det kan godt hende NAM totalt sett er kvassere enn Generation Kill, men akkurat her og nå, i dag, er Generation Kill det beste som er av krigsserier som skildrer krigen slik den foregår i dag. 
Sier jeg. 

Lignende har kanskje ikke skjedd siden Kampen om tungtvannet. 

Krig før og nå 

Generation Kill representerer nåtiden. 
Her er unge menn som har vokst opp med filmene som jeg og du har vokst opp med, og som med store forventninger havner i krigen selv. 
Bare for å oppdage at krigen på film er noe helt annet enn krigen i Irak. 
Forskjellen her skyldes ikke bare Hollywood. 
Det handler også om måten dagens kriger foregår på. 

Kampen om tungtvannet: sin tids Generation Kill? 

Alexander Skarsgård står i spissen for et stort ensemble med relativt nye fjes for de fleste, og felles for samtlige, er at de gjør jobben knallbra. 

Siden serien foregår i en såpass nær fortid (invasjonen av Irak i 2003), består castet også av tidligere soldater, blant annet Jon Huertas, som var med i operasjon Desert Storm på nittitallet og Rudy Reyes som spiller seg selv i serien(!!). 

Lignende har kanskje ikke skjedd siden Kampen om tungtvannet, der flere av de som faktisk var med i aksjonen spilte seg selv i filmen. 

Sentralt i serien står maktesløshet, venting og skitprat. 
Kjente saker for alle som har vært i militæret, og naturligvis også sentrale ingredienser i krig. 

Sympatiske fyrer og håpløse bolere 

Generation 
Kill er filmet håndholdt som en dokumentar, strippet for annen musikk enn den soldatene selv synger og muntlig skrevet. 
En suksessoppskrift. 

Lagt sammen blir dette en roadserie med motordur, sambandsprat og figurer vi både kunne og IKKE kunne vært kompiser og kjærester med. 
Og en hyllest til vår generasjon som er helt på kornet. 

Les også: 
Martes gjennomgang av krigsserier og -filmer: http://p3.no/krig-er-god-underholdning/ 

Generation Kill går på NRK3 tirsdager 22.20, og episodene ligger i nett-tv i 14 dager etter sendetid på tv. 
God fornøyelse! 
",1
"Futurama
Intergalaktisk genialitet! 

Det er offisielt: 
Futurama skal, etter fem sesonger og fire rett-på-DVD-filmer, vende tilbake til serieformatet! 

For å si det med Planet Express' økonom Hermes: 
""Sweet coincidence of Port-au-Prince!!"" 

Hva vil årtusenet bringe? 

Det intergalaktiske spedisjonsbyrået Planet Express fylte et ekstremt stor hull i et eller annet når det kom i 1999. 
Det var kanskje hele milenniumsgreia: 

frykten for bibelfanatikernes visvas om dommedag; 

usikkerheten rundt verdens digitale ur, og om de virkelig kom til å takle 00:01 i år 2000; 

følelsen av at i morgen kan vi alle gå i bane i verdensrommet eller i alle fall jobbe hjemmefra. 

Vi kom samtidig; vi var et produkt av samme tid, popkulturelt. 

Timing er alt 

Og for oss som hadde sett litt Simpsons, men ikke alt, kom Futurama med den deilige følelsen av å endelig kunne følge med på noe fra skrætsj; vi kom samtidig; vi var et produkt av samme tid, popkulturelt. 
Her er popkulturbevisstheten viktig å ha i mente: 
Broren min og Simpsons kom samtidig, med et par måneder forskjell, men hans favorittserie er kanskje Scrapheap Challenge, siden den serien kom perfekt timet for hans del. 

Kjenningsmelodi: 
Fransk elektrostøy 

Det beste med Futurama er alt ved Futurama; sci-fi-settingen og alle referansene det fører med seg; figurene som aldri skuffer men som heller aldri er forutsigbare; Christopher Tyngs fete kjenningsmelodi, kraftig inspirert av, for ikke å si overlagt plagiat av Psyche Rock, skrevet av Pierre Henry og den behagelig systemkritiske og ekstremt lekne humoren som er selve glimtet i Futuramas øye. 

Positivitetsprosessen 

Futurama preges i det hele tatt av en enorm ja-prosess: 
""Ja, kåte amazoner er en kul fiende!"" 
""Ja, Nibbler kan være medlem i en hemmelig organisasjon!"" ""Ja, Zapp kan sprenge hele skiten!"" 

-historien tar gjerne flere vendinger i løpet av en episode og det som bare skulle være et enkelt bringeoppdrag til en nær galakse, blir en reise i tid og rom der alt vi har kjært settes på spill på grunn av enkelte besetningsmedlemmers hang til sprit eller ansjos. 

Utgangspunktet er Planet Express' hovedkvarter, og med herlige, lettsindige steg tramper episoden seg over i en komisk historisk sammenheng hvor besetningsmedlemmene roter seg inn i hysteriske problemer, og alt avsluttes på vanvittig vis der et element presentert tidligere i episoden(eller ikke) gjenoppretter ro i galaksen. 
En suksessoppskrift for alle som elsker sci-fi-humor. 

Bending unit 22 

Og så har Futurama Bender. 
Verdens mest amoralske, obskøne og feteste robot. 
Anti-roboten, for å bruke et gammelt begrep på ny teknologi. 

Designet for å hjelpe menneskene. 
Ender opp med å mele sin egen kake. 

En mer sjarmerende figur har vi ikke sett siden Homer Simpson. 
Og Bender er Futuramas Homer, bare enda mer gjennomført. 
For der Homer som regel må ete i seg bråkjekkheten og ansvarsløsheten sin, blir Bender stående fjellstøtt. 
Han har vunnet. 
Han vet at de siste ikke kommer først og at de salige ikke skal arve jorden; han vet at livet er kort, sprit er godt og sex er digg. 

Det er derfor sønnen min har en ""Bite my shiny metal ass""-plakat på rommet sitt, enda han like gjerne kunne hatt bildet av steiner i fjæra fra IKEA der og vært like happy. 

Det er dét som gjør Futurama til Futurama. 
Verdens beste sci-fi-animasjonsserie. 

Sesong seks av Futurama har premiere på Comedy Central på torsdag. 
Jeg krysser fingrene for at den dukker opp her til lands snart. 

Her er en Bender-papirfigur du kan klippe og lime sammen for å korte ned ventetiden mens du ser de gamle episodene på Viasat 4 
",1
"Dexter SE03
Sjarmerende og sjokkerende på DVD! 

Sesong 3 av serien Dexter er nå ute på DVD. 
Jeg elsker denne serien. 
Det burde du gjøre, også! 

Virker fremdeles frisk og kjøttfull 

Her møter vi Dexter Morgan (Michael C. Hall), som jobber som blodsprutanalytiker på en politistasjon i Miami. 
Det er ganske spesielt. 

Enda mer spesielt er det at han også er seriemorder! 
Dexter dreper skurkene som av en eller annen grunn slipper unna lovens lange arm. 

Nye vanskeligheter 

I sesong 1 så vi hvordan han begynte denne noe spesielle geskjeften, og hans jakt på en rival. 
Sesong 2 utbroderte Dexters bakgrunn, og han ble nesten avslørt av sine egne. 

Sesong 3 begynner med at han ved et uhell dreper en mann som viser seg å være bror av en mektig statsadvokat, noe som kaster Dexter ut i nye vanskeligheter. 

Uforutsette hendelser 

Det skjer også mye interessant rundt hans morderiske aktiviteter. 
Teamet på politistasjonen fått et nytt medlem, Johnny Quinn, som det kanskje er noe muffens med. 
Debra, Dexters søster, blir presset av internavsnittet. 

Kollega Angel Batista forfremmes, og møter nye utfordringer. 
Og på privaten får forholdet til tobarns-moren Rita en ny dimensjon som Dexter ikke hadde forutsett. 

Sjarmerende og sjokkerende 

Sesong 1 var god, og kvalitetskurven har siden pekt oppover. 
Nå i sesong 3 virker det som om figurene har satt seg skikkelig, er klart definerte og takles bedre av skuespillerne. 
Historien virker fremdeles frisk og kjøttfull, og jeg får følelsen av at toppen ennå ikke er nådd. 

Serien går en fin balansegang mellom å være sjarmerende og sjokkerende, og jeg liker den kombinasjonen. 
Hvem har vel ikke drømt om å la skurkene smake sin egen medisin? 

Kvaliteten holder seg 

Dexter utspilles på Floridas solfylte gater og strender, og det medvirker kanskje til å holde temperaturen høy. 
Kontrasten blir stor mellom varme dager og iskalde mord. 

Serien vinner også på å ha fantastiske Michael C. Hall i hovedrollen, en glitrende skuespiller som kan spille fletta av de fleste. 
Han har godt stoff å fremføre, og de første episodene av sesong 3 tyder på at kvaliteten holder seg. 
",1
"Mad Men S03
Fremdeles fantastisk seriegull! 

Den tredje sesongen av Mad Men er nå ute på Blu-ray og DVD, og viser ingen svakhetstegn. 
Den fremstår faktisk noe bedre enn de allerede glimrende to første sesongene. 

Kanskje skyldes dette at vi nå er blitt skikkelig kjent med figurene. 
Vi vet hva som får dem til å tikke. 
Kanskje er det også fordi dette er historiefortelling av høy klasse, der minimalistisk dialog utnyttes til fulle. 

Mad 
Men er fremdeles fantastisk seriegull! 

Hysterisk fasadejag 

Seriens bakteppe er reklamebyrået Sterling Cooper på Manhattan i 1963. 
Midtpunktet er kreativ sjef Don Draper (Jon Hamm) og hans team. 

Set designerne må elske jobben 

Vi får et snev av det fasjonable jet set-livet i New York, samtidig som vi får ta del i figurenes mer hverdagslige familieforhold. 

Alle streber etter idealer både på jobb og privat, som i 2010 fremstår som hysterisk fasadejag. 
Alt er satt i en kulturell kontekst som kanskje virker fremmed for oss, men samtidig fantastisk interessant. 

Tilfeldige møter 

Don Draper er fremdeles den høye, mørke, kjekke og mystiske mannen. 
Han hever aldri stemmen, men er den alle lytter til. 

Han deler svært sjelden av seg selv, men i sesong 3 opplever vi at han åpner seg i tilfeldige møter med fremmede menn. 
Ett av dem skal vise seg å få videre konsekvenser. 

Jon Hamm har full kontroll på rollen som Draper, og jeg merker hvor vanskelig det er å se ham spille biroller i filmer som The Day The Earth Stood Still og The A-Team uten å tenke på Don Draper. 
Så god er han i denne rollen! 

Forrykende gammeldags 

Det er vanvittig deilig å sette seg ned med hver nye episode av Mad Men, for jeg vet hva jeg har i vente: 
45 minutter med ren kvalitet! 
Serien er faktisk innspilt i Los Angeles, men oser av New York-stemning. 

Set designerne må elske jobben med å gjenskape både kontorlandskap og husholdninger anno 1963. 
Manusforfatterne må elske å sette sine figurer inn i konflikter og situasjoner som springer ut av denne epokens normer og regler. 

Kvinnesynet er forrykende gammeldags, og mannsrollen nærmest bedårende macho. 

Ennå bare halvveis 

Planen skal være å lage seks sesonger av Mad Men, så skal det være slutt. 
Det tror jeg er smart, for få serier greier å holde på sitt momentum særlig lengre. 
Jeg ville ikke likt å se en halvgod sesong 10. 

Men ennå er vi bare halvveis, og jeg tar gjerne tre sesonger til, for Mad 
Men er noe av det beste innen serier akkurat nå! 
",1
"How I Met Your Mother SE02
Neste generasjons sitkom 

How I Met Your Mother, heretter forkortet til HIMYM, er sjekking, singelliv og parforhold sett fra stort sett guttas ståsted. 
Det er sitkom i hybler og kafeer i vaskeekte Friends-tradisjon, og gjør ikke skam på sjangeren. 
Den er også frekkere, noe som er herlig. 
Og mer morbid. 

Fortellertriks 

HIMYM kødder med kronologien på episodene og lyver ved å skifte perspektiv og jeg digger det. 
At en episode begynner med vendepunktet, akkurat som i en krim, er ikke uvanlig. 
Og at det er digg, akkurat som i forfriskende, er helt riktig. 

Høydepunktene i sesong 2 utgjøres av Marshall Eriksson og den skamløst kåte Neil Patrick Harris 

Tvisten med at HIMYM egentlig er Ted Mosby, spilt av Josh Radnor, sin historie som han gjenforteller i detalj i år 2030 til sine barn, er kanskje en bra pitsj til studiosjefer, men unødvendig når en ser serien. 
Han er fortellerstemmen, men det er i overkant mye forhistorie å legge i en fortellerstemme. 
Men så er det Bob Saget som er fortellerstemmen, da. 
Og han får vi jo nesten ikke nok av. 

Det eksotiske Helios-innslaget 

Høydepunktene i sesong 2 utgjøres av Marshall Eriksson, spilt av Jason Segel(som er et av høydepunktene i Dumpet av Sarah Marhall også) og den skamløst kåte Barney Stinson, spilt av Neil Patrick Harris. 
Segel og Harris har vidt forskjellige komiske talenter, og en herlig kjemi sammen. 
Lily Aldrin, spilt av Alyson Hannigan(som de fleste også kjenner for replikken ""this one time, at band camp"" i American Pie), bringer inn det alternative, småeksotiske hippieelementet og gjør det riktig. 
Hun har et naturtalent for den søte, eksentriske outsiderrollen. 
De andre figurene har ikke helt funnet formen enda. 

HIMYM er erstatningen for Friends, og at den erstatningen trengs, er det ingen tvil om. 
HIMYM er ikke den perfekte arvtager enda, men de holder på å lirke seg til rette. 

Sesong 4 av HIMYM går på Viasat 4 og TV3. 
",1
"Being Human SE02
Skrekk, komikk og romantikk. 

Etter at første sesong av Being Human var ferdig, eller kanskje underveis i første sesong, tror jeg Toby Whitehouse satte seg ned for å bestemme den videre retningen serien skulle ta. 
Siden Being Human fikk fornyet tillit, var det vel naturlig å vurdere eventuelle forbedringer. 

Den første sesongen inneholdt både romantikk, drama, humor, samfunnskritikk og skrekk, og en kan trygt si at den sprikte i flere retninger. 
Det Toby Whitehouse fant ut, var at han ville ha mer av alt. 

Og jeg kan ikke si at jeg klandrer ham for det. 
Hvorfor endre oppskriften på noe som får penger til å fortsette? 
Being Human sesong 2 er fortsatt akkurat den samme serien, og hvis du likte sesong én, bør du være på vei mot kiosken akkurat nå. 

Sjarm og depresjon 

Being Human sesong 2 lar hovedpersonene ta steget videre, uten at det forandrer så mye på situasjonen deres. 
Annie er fortsatt ekstremt sjarmerende, og hun har blitt seriens bærende dame, siden hun er så fantastisk herlig et vesen. 
Spøkelsestilværelsen er den jeg har sett minst av i film og serier, og kanskje den jeg synes er mest spennende i Being Human. 
Annie trengs virkelig for å veie opp mot de to selvmedlidende misantropene hun bor sammen med; George og Mitchell. 

Slitne vampyrer 

For sistnevnte har verden blitt enda et hakk mer ansvarstynget og strevsomt etter at vampyrlederen Herrick døde i slutten av sesong én. 
Folk forventer at Mitchell skal tre opp på tronen og ta på seg rollen som leder, men for Mitchell er det utrolig mye stress å måtte forholde seg til BÅDE blodtørstige vampyrundersåtter OG politi og helsevesen. 
Så han prøver en mellomting. 
Det er ikke direkte kjipt å følge med på Mitchells hverdag, men jeg synes vampyrgjengen er Being Humans svakeste side. 
De ser så pompøse og liksom-blodtørstige ut. 
Nesten som en brusreklame med møkkete klær og fett hår. 

Da er det fetere med varulvelementet. 
George er en skikkelig sutrepung, men han skifter om til varulv helt på høyde med det beste jeg har sett av varulver på film. 
Her har BBC putta penger på bordet. 
Og det betaler seg. 
Synd det er så sjeldent fullmåne. 
Men bra for innbyggerne i Bristol. 

Sidesporene er mange, men de er der for å holde Annie og George beskjeftiget mens Mitchell kjefter på vampyrene; den store kjærligheten må jo finnes der ute, selv om man er et mytologisk vesen? 
Og om ikke kjærlighet var nok å takle, har et forskerteam med uvisse hensikter og brutale virkemidler dukket opp i Bristol. 
Den britiske humoren som preger Being Human løfter de trasige trivielle situasjonene, men tar også litt luven av de makabre og skrekkelige hendelsene. 

Den ekstreme sarkasmen og de kjappe replikkene høres bare rare ut når det er en angrende varulv eller en mystisk nymfoman vampyr som snakker. 

Uvesentlige avsporinger og oversnappy replikker ødelegger litt for sesong to av Being Human; gledelig nok er det mye blod, vold og action også. 
Og på sitt beste tar den vampyrer og varulver og spøkelser til nye høyder. 

NRK3 sender Being Human sesong én i reprise tirsdager 22:25, og episodene ligger i nett-tv sju dager etter sendetidspunkt. 

Being Human sesong 2 er ute på DVD nå. 
",1
"Eastbound & Down S01
Pupper, banning og knusing av ruter. 

Eastbound and Down er Ben Best, Jody Hill og Danny McBrides ide, og i tillegg til disse, med Will Ferrel og Chris Henchy som eksekutive produsenter. 
En klassisk historie om en fallen antiheltatlet som fortsatt er sjefen/kongen/på topp/helt vill/alfahannen. 
I huet. 
Tror han. 

Moral kan nemlig være elendig tv-materiale. 
Pupper, banning og knusing av ruter veier opp bra. 

Umoralens tiltrekning 

Vel, eks-baseballkaster Kenny Powers tar så vanvittig feil og han gjør det helt rett. 
Danny McBride spiller Powers, og er helt strålende som taper. 

Eastbound and Down er hovedsaklig en konstant strøm av feil oppførsel som både er frisk og nødvendig for at jeg skal gidde å holde følge. 

Den kjente kjedelige moralen er også representert her, og da er det viktig å veie opp med mye skit. 
Moral kan nemlig være elendig tv-materiale. 
Pupper, banning og knusing av ruter veier opp bra. 

Humorteknikker 

Humoren er videreutviklet fra sitkomens klassiske oppsett med et utsagn, et svar og en sjokkartet eller ironisk eller overlegen reaksjon til å bli en kavalkade i kjepphøye white-trash-replikker som slenges frem og tilbake. 

Det rives en del kjeft og kjøres en del meldinger.Kanskje jeg kan kalle det Will Ferrel-stilen? 
Hvis du er oppriktig interessert i å se hvordan denne typen humor og dialog spilles inn, finnes det et svært bra utvalg i ekstramaterialet, spesielt i scenene der hvor ting går galt. 

Øvrig teknikk 

Eastbound and Down er velprodusert og teknisk godt å se på. 
Skuespillerne kler rollene godt, og musikken brukes bare når den trengs. 

Musikken er faktisk eksemplarisk brukt i Eastbound and Down; hele scener kan finne sted uten snurt av ekstra musikk, og det vinner serien på. 

Lengden på én episode er rundt 28 minutter, og første sesong er på seks episoder. 

Onkel antihelt 

Jeg kan oppsummere første sesong av Eastbound and Down som et besøk av en onkel foreldrene dine vil skal dø og som du kan fortelle historier om etterpå. 
Jeg gleder meg allerede til andre sesong. 

Ekstramateriale: 
Produksjonen av Eastbound and Down, lydkommentarer, Kenny Powers: 
Greatest Hits, Schaeffer Motors-reklamer, slettede scener, ting som gikk galt og Stevies mørke hemmelighet. 

Eastbound and Down er ute på DVD nå og begynner på NRK3 i midten av september. 
",1
"The Kill Point SE01
Heftig gisseldrama i åtte deler. 

Noen få minutter ut i førsteepisoden, de viktige første minuttene der jeg blir presentert for skuespillerne og deres roller, får jeg først og fremst et gledelig gjensyn med Omar Little, mora til D'Angelo, narkiskompisen til Bubbs og Broadus, alle sammen kjente og kjære fra The Wire. 
Det er en rar følelse av gjensynsglede og lettelse over at de er i live og har det bra. 
Og så blir jeg redd for at jeg nå skal få servert en ny The Wire, for jeg føler meg ikke helt klar for det ennå. 

Så rekker jeg ikke tenke noe mer før Wolf(John Leguizamo) og gjengen hans har forsøkt å rane en bank. 

The Kill Point er først og fremst en thriller på begge sider av forhandlingene. 
Å si ""begge sider"" er ekstremt forenklet, for en av de mange tingene denne serien gjør godt, er at den viser alle de forskjellige egeninteressene og meningene som blandes i en forhandlingssituasjon. 

Mange kaniner i hatten 

The Kill Point foregår i Pittsburgh, og siden ranet jeg nevnte tidligere ikke gikk helt etter planen, har bankranerne med Wolf i spissen forskanset seg inne i banken. 
Donnie Wahlberg spiller forhandleren Cali, som leder politistyrken utenfor banken. 
Gislene spiller også sentrale roller, og det samme gjør enkelte av gislenes pårørende. 

Svært mange av de medvirkende er x-faktorer som påvirker gisseldramaets gang, og det er deilig å se en serie som har overraskelser rundt hvert gatehjørne. 

Michael Hogan, som spiller SWAT-lagføreren Hawk, gjør en glimrende innsats. 
Jeg vil snarest se mer av Hogan. 

Fremragende ranere 

Leguizamo er i en klasse for seg som skuespiller. 
Han kler skjermen, og det er aldri noen fare for at det skal bli klamt når han holder på. 
De øvrige ranerne holder også høyt nivå, og spesielt Frank Grillo, som spiller Mr.Pig. 
Det er varierende skuespillernivå blant gislene, men gissel er da også den hardeste skuespillerjobben i denne serien. 
Donnie Wahlberg holder et jevnt seriepolitinivå, mens Michael Hogan, som spiller SWAT-lagføreren Hawk, gjør en glimrende innsats. 
Jeg vil snarest se mer av Hogan. 

Spenning og ballespark 

The Kill Point setter i sving et stort ensemble, selv det meste av handlingen foregår på avgrensede områder. 
Politiet befinner seg i sitt provisoriske hovedkvarter i en pizzeria, og gisseltakerne i den mellomstore bankfilialen. 
Det er alltid noen folk i bakgrunnen som holder på med et eller annet, det gjør serien godt. 
Det er bestandig bevegelse i episodene og det driver handlingen fremover. 
Når det er sagt, får drivet og spenningen seg et kraftig ballespark av de helsikes reklamepausene som serien har lagt opp til. 
Når jeg ser The Kill Point på DVD finnes det ingen reklame, men spenningsoppbygningen som iblant er helt rå, blir på sitt verste helt parodisk når musikken fades og skjermen går i svart akkurat idet noe er i ferd med å snu. 
I tillegg må den som hadde den siste replikken gjerne gjenta denne etter noen svarte sekunder og slikt tar den maksimale luven av serien. 

Den nye generasjonen krigsskadde 

James DeMonaco(manusforfatter) og Steve Shill(regissør) har nok hatt sine timer med Dog Day Afternoon når de vokste opp, for det finnes fellestrekk. 
Men The Kill Point handler om de unge veteranene fra Irakkrigen; soldater med sår inni huet som har sett og gjort ting som man ikke kommer over helt uten videre. 
Om det enda ikke er opplest og vedtatt at krig ødelegger generasjoner, er The Kill Point enda en klar og tydelig lapp på oppslagstavla. 

Anmeldelsen er basert på samtlige 8 episoder av sesong 1. 

The Kill Point er ute på DVD og Blu-ray nå. 
",1
"The Thick Of It
Herlig humor av høy klasse! 

Jeg kåret In The Loop til 2009s tredje beste film, og kalte den «en perfekt politisk komedie». 
Nå kan du se de to første sesongene av tv-serien som inspirerte filmen på DVD. 

The Thick Of 
It er lagt til samme miljø, med mange av de samme skuespillerne, men andre rollefigurer. 

Også serien er bitende satire av ypperste slag, orkestrert av den smarte moromannen Armando Iannucci. 

Absurd spill i kulissene 

Sentrum for begivenhetene er det fiktive Department of Social Affairs under ledelse av Hugh Abbot (Chris Langham). 

Ministeren og hans team tråkker stadig i den politiske salaten, og statsministerens fryktede kommunikasjonssjef Malcolm Tucker (Peter Capaldi) må rykke inn for å rydde opp. 

Vi får være flue på veggen til det absurde spillet i kulissene, som kanskje ikke er så langt unna virkeligheten som vi liker å tro. 

Hvordan politikk utformes 

The Thick Of 
It har de samme inspirasjonskildene som In The Loop, nemlig de klassiske 80-talls-seriene Javel, statsråd og Javel, statsminister og 2000-tallets The Office. 

Armando Iannucci fikk faktisk ideen til serien da han anbefalte Javel, statsråd under BBCs kåring av tidenes beste komiserie i 2004 (som forøvrig ble vunnet av Only Fools and Horses). 

Han leder et team av skarpe forfattere, og har en ekte politiker som konsulent. 
Resultatet er svært likt det Javel, statsråd var for 30 år siden, nemlig et humoristisk innblikk i hvordan politikk utformes og utføres i praksis. 

Teksteren får kjørt seg 

Vi møter hardtarbeidende og velmenende politikere og assistenter, som trass i sine gode hensikter havner i uføre gang på gang. 
Jeg får medlidenhet for dem, og tenker at det finnes mange slike, også i norsk politikk. 

Det er en ensembleserie, men stjerna i showet er helt klart Peter Capaldi som kommunikasjonssjefen Malcolm Tucker, en aggressiv og hensynsløs mann med bannskap som sitt fremste verktøy. 

Den fargerike ordbruken er kanskje enda mer avansert i In The Loop, men også i The Thick Of 
It får den norske teksteren kjørt seg så det holder! 

Herlig humor 

Er du fan av The Office, vil du finne mye å sette pris på i The Thick Of It! 

Det vil si at du vil bli pinlig berørt på figurenes vegne, og kanskje kjenne igjen mekanismer fra din egen arbeidsplass, selv om miljøet er forskjellig. 

Du kan altså nå nyte de to første av hittil tre sesonger på DVD. 
Det bør du, for dette er herlig humor av høy klasse 
",1
"Knight Rider SE01
Skreddersydd for unge, bilgale menn. 

Dette er ingen gjeninnspilling av Knight Rider med David Hasselhoff fra 1982, det er en fortsettelse av serien satt i nåtiden med Justin Bruening som den nye føreren av K.I.T.T., verdens smarteste bil. 
Stemmelagt av Val Kilmer. 

Knight Rider må få kritikk for å ikke bry seg så mye om historien den skal fortelle. 

Kortene på bordet: 
Jeg har ikke sett en eneste episode av den originale serien, men jeg kjente et eller annet rykke og bevege seg når jeg hørte den fantastiske kjenningsmelodien i oppdatert versjon. 
Oppdatert av samme mann som udødeliggjorde Psyche Rock for alvor ved å bruke den som mal i Futuramas kjenningsmelodi, nemlig Christopher Tyng. 
En musikalsk joker, som setter sitt fengende preg på serien. 
Advarsel: 
Det er mye musikk i Knight Rider, og stille øyeblikk er sjeldne som oaser i ørkenen. 

Den nye generasjonen heite mødre 

Regien er ved Jay Chandrasekhar(Psych, Chuck), Allan Kroeker(den nyere Star Trek-serien) og Bryan Spicer(House M.D., 24). 
Disse har delt jobben mellom seg, og regissert to episoder hver. 
De har tatt med seg de mest sentrale gutteromsingrediensene fra tidligere regijobber og knadd disse inn i Knight Rider. 
Og de har gjort det bra. 
Knight Rider i totusentallet sikter mot deg som liker at det hvert halvminutt enten smeller av noen kuler, kles av noen damer eller kjøres villmann med bil. 
Med tette beats og balleharde riff på anlegget. 
Altså filmatiseringen av guttedrømmen. 
Men de lettkledte og ekstremt sexy damene i Knight Rider kan også kle på seg og skyte selv. 
Så fremt de er heite. 
Til og med mødrene i Knight Rider er heite. 

En miks av alt som er godt 

Heftig klipp og effektiv historiefortelling er sentrale ingredienser i Knight Rider. 
Det betyr ikke at det er en serie som forlanger mye av deg, det betyr bare at du blir bombardert med teknisk jatt, kjærlighetsforhold fra fortiden og beskjeder og kontrabeskjeder mellom hovedkvarteret og K.I.T.T. 
Setter du deg og ser alle sju episodene på rappen, får du krampe i hjernen. 

Litt som om du setter på Top Gear, 24 og Top Model samtidig på tre forskjellige tv-er. 

Ærlige valg, tøffe avgjørelser 

Knight Rider må få kritikk for å ikke bry seg så mye om historien den skal fortelle. 
Serien er et opplagt frieri til unge menn, og har tatt ekstremt hensyn til det; damene, våpnene og bilene har forkjørsrett og historien blir bare iblant brakt inn fordi den tjener dame-, våpen- eller bilfaktoren i Knight Rider. 

Men, for å være dønn ærlig anmelder: 
Det føles ikke galt! 
Det føles logisk, fordi det er å gå så innmari for målene en har satt seg. 
Dette er action på den lettbeinte og bekymringsløse måten; bilen er sjukt kul, damene er heite på en overraskende heit måte og det er action for alle sparepengene. 

Full pott på specs, effekter og sexappeal, med andre ord. 
Men den kan ikke få full pott totalt, siden den også inneholder flatt skuespilleri og en lettvint historie. 

Knight Rider sitter som ei kule der den skal, uten at den setter dagsorden eller lager bølger på noen som helst måte. 
Jeg trenger ikke denslags en søndag formiddag. 

Anmeldelsen er basert på de første tre episodene av Knight Rider, som er ute på DVD nå. 
",1
"How I Met Your Mother S03
Sitkomens revansj blir bare bedre og bedre! 

Når jeg skal anmelde en serie, trykker jeg 'play all' og blir sittende og se til klokka er seint eller kroppen sier stopp. 

Barney er genial, Alyson er mer bakpå og Marshall svinger mellom fantastisk og fin. 

Når jeg setter på sesong 3 av How I Met Your Mother har jeg, før jeg vet ordet av det, mer eller mindre pepet meg gjennom seks episoder. 
Jeg piper når jeg ler hardt. 
Og jeg er glad og lettet over at jeg ler mer og mer og piper høyere og høyere av HIMYM ettersom serien utfolder seg. 

Slutter aldri å eksperimentere 

HIMYM gjenoppfinner sjangeren stadig vekk: 

Robin overbevises om at hun ikke bare må slå opp med typen hun har datet, men også den elleve år gamle sønnen hans. 

Replikkene er gjennomgående rårtige, fri for klisjeer og perfekt timet. 

Oppskriften og utseendet på HIMYM er den samme som i klassisk sitkom, men det som hever HIMYM teknisk sett er to ting; den tette klippingen, gjerne hurtig frem og tilbake i tid mellom flere år uten at det forstyrrer, og den effektive bruken av lyd- og bildeeffekter som tjener den komiske hensikten. 

Slik som knuselyden i episode 8(Spoiler Alert), når alles irriterende uvaner skal avsløres. 

Nytt siden sist 

Siden sesong 2 har Ted og Robin slått opp, og det har gjort Robin godt. 
Hun har så mye mer å spille på som singel og det gjør serien totalt litt bedre. 
Ted, som jeg ikke var spesielt begeistret for i sesong 2, har også kommet seg litt. 
Kanskje fordi han også er singel og i det minste kan variere mengden ansiktshår. 
Men han er, av en eller annen grunn, ikke helt på maks enda. 

Jeg hørte nylig en venn beskrive en bekjent som en energisluker; en person som fikk ham til å føle seg verre med seg selv, og jeg tror kanskje Ted Mosby er en slik. 
Ikke personen Josh Radnor, men figuren Ted. 
Det kunne kanskje forklart hvorfor jeg ikke klarer å knytte meg til ham 

Dessuten er Ted den som oftest må holde den seriøse eller oppgitte maska for at de andre skal ha noen å herje med. 
De som herjer med Ted, er fortsatt seriens magneter; Barney er genial, Lily er mer bakpå og Marshall svinger mellom fantastisk og fin. 

Venner på boks 

Det som hever HIMYM hele veien gjennom, er ekstremt oppfinnsom dialog. 
Poenget blir så til de grader endevendt, og det er fantastisk når en serie skrur seg til sånn som denne. 
Figurene blir bekjente av meg, jeg tror jeg vet hva de kommer til å si, og de overrasker meg med å ta den enda lengre. 

Slike venner vokser ikke på trær, og det er heller ikke meningen. 
Denne typen venner er det meningen vi skal ha i boksen i hylla. 

Sesong 3 av How I Met Your Mother kommer for salg 1.september 2010. 
",1
"Sons of Anarchy SE02
Reimer, gubber og intriger. 

Sons of Anarchy er historien om en motorsykkelgjeng som kaller seg SAMCRO (Sons of Anarchy Motorcycle Club, Redwood Original Chapter) og medlemmenes liv i hjemmet og i klubben. 
Klubben har sitt sete i småbyen Charming, hvor den har bygd seg en allianse med sentrale politifolk og andre som måtte sitte med makt. 

Volden hører hjemme i Sons of Anarchy, det er det ingen tvil om. 
Og volden er prioritert og velregissert. 

I sesong to vil nye krefter inn, og de nye kreftene representerer det alle hater, nemlig nynazisme. 

Men nynazismen kommer ikke marsjerende inn i byen med vaiende svastikaer og høye støvler. 
De kommer med dress og slips og sigarer. 
Og da er det verre å gjøre noe med dem. 
I hvert fall på lovlig vis. 

Fra én korrupsjon til en annen 

Jeg synes det er deilig å se en nytt miljøskildring. 
Og spesielt av noe som er veldig fjernt for meg, men allikevel nært. 
Fox extended fortsatte suksessen de hadde hatt med The Shield når de begynte å vise sesong én av Sons of Anarchy overlappende med serieavslutningen av The Shield i september for to år siden(One-Niners, som er en av gjengene i Sons of Anarchy, var også med i The Shield). 

Sesong to, som nå er ute på dvd, ble vist på Fox extended i fjor høst, og sesong tre av Sons of Anarchy har premiere på Fox extended neste uke. 
Så det er tydelig at serien har truffet et eller annet. 

Talent og utseende 

Ron Perlman, som spiller Clay, sjefen i gjengen vår, er en fantastisk skuespiller uansett hva han gjør, og i Sons of Anarchy viser han enda en nydelig side av skuespillertalentet sitt. 

Katey Sagal gir verdens fineste damestemme i en animasjonsserie et sårt, hardt og selvstendig ytre som Gemma, kona til Clay. 
Gemma er nok motorsyklistenes hardeste medlem, og sammen med Tara, spilt av Maggie Siff, er hun også den som må balansere mest mellom det vanlige livet og det lysskye livet. 

Henry Rollins passer perfekt som nynazist, litt på grunn av skuespillertalentet, men mest på grunn av hans intense utseende. 
Det er egentlig ingen i denne serien som ikke kler rollen sin. 

Rå, målrettet vold 

Volden i Sons of Anarchy er av det ubehagelige slaget. 
Det er vold på den forferdelige måten, som påføres for å skape frykt. 
Og jeg blir redd. 
Jeg blir redd for damene som må svi for mennenes gjerninger, og jeg blir redd når folk får deler av kroppen ødelagt for alltid. 
Og når jeg blir redd, vet jeg at serien oppnår det den vil. 
Volden hører hjemme i Sons of Anarchy, det er det ingen tvil om. 
Og volden er prioritert og velregissert. 

De helsikes intrigene 

Hovedfokuset i sesong 2 er på intrigene, enten det er de personlige intrigene eller klubbens intriger. 
Det er her problemet ligger, siden intrigene i seg selv får for stor plass og drøyes ut. 
Intriger har vært noe dritt helt siden tidenes morgen, og jeg synes ikke intriger i seg selv er verdt mye plass. 
I hvert fall ikke når de kommer i veien for en god historie om valget mellom det minste av to onder og hvordan en skal forsvare et slikt valg for seg selv. 
For dét er egentlig valget sentrale skikkelser i Charming må ta i denne sesongen. 

Sons of Anarchy sesong 2 er fin underholdning med en variert rolleliste som ikke fenger meg maksimalt, men som definitivt har sine øyeblikk. 

Sesong 2 av Sons of Anarchy er i salg fra 1.september 2010. 
Anmeldelsen er basert på de 7 første episodene. 
",1
"Pushing Daisies SE02
Hektisk eventyrkrim! 

Pushing Daisies kan kanskje best beskrives som en serie der Tim Burton møter.... hvem? 
Tja, si det? 
Og er det så nøye hvem ham møter? 
Pushing Daisies ser ut som det er lagd av Burton. 
Og skrevet etter to liter kaffe intravenøst. 

Kristin Chenoweth bringer inn en Dolly Partonsk sexappeal som Olive Snook. 

Serien beskrives best som en eventyrkrim som spinner rundt en baker ved navn Ned, hans kjæreste Chuck, hans ansatte Olive og hans venn, privatetterforskeren Emerson Cod. 

Bakeren 
Ned kan nemlig bringe døde tilbake til live ved å ta på dem. 
Men bare én gang. 
Ved neste berøring er den døde død for godt. 

Du ser vel at en slik egenskap kommer godt med for en privatetterforsker? 
Ned involveres derfor i en rekke av Emerson Cods mordsaker sammen med Chuck og Olive, som kan sjarmere og liste seg inn overalt. 

Øyesnadder 

Pushing Daisies helt vanvittig å se på. 
Et bombardement av farger og former og lys som varieres i et helt vanvittig tempo. 
En kul opplevelse, siden det overgår det meste jeg har sett i seriesammenheng. 
Det er nok også dette som trekker meg tilbake etter noen episoder. 
Øynene mine vil gjerne se mer av Pushing Daisies' fantastiske kostymer og omgivelser. 
Hadde det ikke vært for at serien er masete som et lokomotiv. 

Tett skrevet og tett fortalt 

Dialogen og fortellerstemmen går konstant i Pushing Daisies, og selv om dialogen preges av en ekstrem overflod av ord, kreves det samtidig at jeg følger med. 
Jeg tar én liten tur ut av rommet og vips: hovedpersonene har en samtale seg imellom om en fyr som akkurat var innom og introduserte seg og sa noe viktig som ikke refereres til. 
Og jeg må spole. 
Igjen. 

Pushing Daisies spilles i en ekstrem stil, på den måten at alle følelsene er ganget med tre, alle replikkene sies dobbelt så fort som normalt og de fleste replikkene er ekstremt uttenkt på forhånd. 
Jeg personlig måtte hatt fire-fem minutter på bakrommet bare for å formulere en lignende replikk. 
For ikke å snakke om å fremføre den. 

Bare for å forsterke den hektiske formen, tikker eventyrmusikken i vei som ei stoppeklokke. 
Å se flere episoder av Pushing Daisies på rappen, er som å snakke over tjue minutter i telefonen uten handsfree. 
Ørene vil ha hvile. 
Men øynene vil ha mer. 

De fargerike og den kjedelige 

Skuespilleriet holder et jevnt over høyt nivå, og de som utmerker seg er Chuck (Anna Friel), Emerson Cod (Chi McBride) og Olive (Kristin Chenoweth). 
Dette trekløveret spiller med sjarm og gnist og glimt og tilstedeværelse og alt det som kan sies om skuespillere som tydelig koser seg med rollefiguren sin. 
Ned, spilt av Lee Pace, holder ikke helt oppmerksomheten min. 
Kan det være fordi de tre andre rundt ham er så fargerike og utadvendte? 
Jeg tror det. 
Det er ikke maks for en serie å bygges opp rundt en nøytral, hyggelig vanlig fyr fordi du har tre andre spennende figurer du vil omgi ham med. 
Se også problemet med Ted i HIMYM. 

Den heite servitrisa 

Et annet aspekt ved Pushing Daisies, er den Dolly Partonske sexappealen Kristin Chenoweth bringer inn som Olive Snook. 
Hun har en magnetisk tiltrekningskraft på meg, og én episode med Olive Snook i utvalgte kostymer er heitere enn alle episodene av Frustrerte Fruer til sammen. 

Lager sin egen sjanger 

""The facts are these"", som fortellerstemmen fortellerstemmen til Jim Dale sier: 
Pushing Daisies er et fabelaktig håndverk i litt for opphauset tempo. 
Men absolutt verdt en titt hvis du liker fantastisk realisme, ville krimplott og karikerte figurer. 
I så måte lager Pushing Daisies sin egen sjanger. 

Anmeldelsen er basert på de fire første episodene av DVD-utgivelsen av sesong 2. 
Pushing Daisies sesong 2 er ute på DVD og Blu-ray nå. 
",1
"Glee S01
Øyeblikk av pur glede! 

På en plakat på skolen der alt foregår i tv-serien Glee, henger det en slags plakett, en sånn treplate med en bronsjeplate med inngraveringer på og et bilde av hun som grunnla skolekoret. 

Den sentrale teksten på plaketten sier noe sånt som: 
""It's all about having fun"". 
Og der, allerede i første episode, blir det sagt. 
Det er det Glee handler om, både som et skolekorfenomen og i hvert fall som tv-serie. 

Dialogen er rett på, frekk, i grenseland provoserende og ofte veldig morsom. 

Velg glede 

Glee handler om skolekoret, heiagjengen, fotballgjengen og alle aktivitetene du kan foreta deg utenfor klasserommet på videregående i USA. 
Selvfølgelig kan du holde på med to forskjellige aktiviteter på fritiden, men da tror folk du er en sviker. 
Det handler om å ta et valg og stå for valget ditt. 
Og selvfølgelig: ha det råartig mens det står på. 

I Glee tas det mange forskjellige valg: 
Rachel har hele veien visst hva hun skulle velge, Finn har ikke noe valg, Artie velger mot alle odds og Quinn er usikker på valget sitt. 
De er alle klassiske helter og heltinner skrevet på en overraskende bra måte. 
Dialogen er rett på, frekk, i grenseland provoserende og ofte veldig morsom. 
Skuespillerene passer bra i rollene sine, og noen av dem gjør det riktig så bra. 

De mest interessante figurene i Glee er, som i så mange andre filmer og serier, de spesielle birollene: Kurt, Mercedes, Artie, Sue, Emma og Terri. 
Og mine favoritter er de mest ukorrekte blant disse. 

En moderne heks 

Heiagjengtrener Sue Sylvester(Jane Lynch) er et fantastisk eksempel på dette. 
Hun blander den fine beinharde stilen Clint Eastwood spilte ut i Gran Torino med det absoutt ukorrekte ved Kenny Powers fra Eastbound and Down. 
Hun har fullstendig selvtillit og er fullstendig ute. 
Og truer hele tiden stabiliteten, som en moderne heks skal gjøre. 

Svakt drama 

Iblant styrer Glee inn på et villspor av intriger og drama der serien slutter å være morsom. 
Jeg synes helt klart at Glee hadde vært mest tjent med å rendyrke den sprø og sprudlende stilen sesong én åpner med. 
Det er da Glee er aller best selskap. 
Dårlig drama og overkonstruerte intriger får vi nok av ellers. 
Unntaket er Emma(Jayma Mays), skolens rådgiver, som håndterer de seriøse øyeblikkene med en overbevisning samtidig som hun er en av de sære figurene. 

Effekten av Glee 

Gullet i Glee er alle de fantastiske øyeblikkene med flerstemt tolking av låtklassikere som har gitt meg både gåsehud og tåre i øyekroken. 
Jeg har nynnet på Journeys åpningslinje ""she's a smalltown girl..."" siden jeg så første episode, og det er ikke en type låt jeg er vant med å nynne på. 
Jeg trodde jeg hadde en sosial maske å holde på, men den forsvinner uansett sakte mens jeg ser på Glee. 

Glee sesong én er ute på DVD nå, og anmeldelsen er basert på de fire første episodene av sesong én. 
",1
"The Simpsons S13
Som å komme hjem. 

Jeg har blitt vant til at The Simpsons bare er der når jeg surfer mellom kanalene. 
Og når jeg treffer på en episode, er det oftest midtveis i reklamepausen eller ti minutter før slutten. 
Men jeg ser det som regel ferdig. 
Slik har Simpsonsforbruket mitt vært så lenge jeg kan huske, og nå har jeg satt meg ned og sett 17 episoder av sesong 13 på rappen. 

En vanskelig oppgave 

Al Jean, en av de opprinnelige manusforfatterene og sjefsprodusent for tredjesesongen av The Simpsons, kom tilbake som sjefsprodusent fra og med sesong 13(Jean hadde jobbet med The Critic i mellomtiden). 
Jean overtok en enormt populær serie mange mente hadde blitt ukul(se for eksempel Jon Bonnés utgreiing på MSNBC), og sa, som sine forgjengere, at han bare skulle ""konsentrere seg om å ikke rasere den elskede animasjonsserien."" 

Etter å ha sett over halve sesong 13 vil jeg si at Jean har gjort gode grep. 

Ny sesong, ny retning 

Sesong 13 handler mest om familien Simpson og hva som har gjort figurene til de figurene jeg har blitt så glad i. 
Jeg får følelsen av at forfatterkollegiet har bestemt den eneste riktige retningen: å gå grundigere inn i selve familien for å se hva som gjør familien Simpson til The Simpsons. 
Og da er jeg nødt til å følge med. 
Det er kanskje et tegn. 
Etter alle mine år med tilfeldig titting på reklamefinansiert fjernsyn, får sjansen til å se forhistorien til så mange av de relasjonene jeg har tatt for gitt. 

Rørende tilbakeblikk 

I sesong tretten får jeg blant annet se Homer og kompisene Moe, Lenny og Carl spille ut en rørende barndomsepisode som springer ut fra opprinnelsen til Homers snorking. 
En annen episode dreier seg rundt Marges tidligere beiler Artie Ziff, som kommer inn i hennes liv igjen og gir Marge og Homer et blandet tilbud. 
I øvrige episoder lenkes Bart fast til Homer og blir tvunget til å bruke tid sammen med faren sin, og Lisa melder seg ut av kirkesamfunnet i protest mot den økte kommersialiseringen av gudsbudskapet. 

Fokus ligger på familiestammen i serien, og birollene bringes inn for å utdype i tilbakeblikk eller i innrømmende øyeblikk. 

Mindre politikk 

Den innbakte venstrevridde politikken som har vært mer eller mindre dårlig skjult hele veien, er nå offisielt åpenbar. 
Sesong 13 sier rett ut at Dick Cheney ødelegger samfunnet. 
Åpenbar politisk kritikk er ikke morsommere enn dårlig skjult politisk kritikk, og det er heldigvis ikke så mye politikk i sesong 13. 

Jeg synes faktisk sesong 13 er et slags steg til siden for å fokusere på vennskap, familie og kjærlighet. 
Og i Simpsons er den treenigheten kulere enn politisk kritikk. 

Verdens beste seriefigur 

The Simpsons er aldri bedre enn Homer, sin nydelige hovedperson. 
Homer er ikke så utagerende i sesong 13, men jeg blir litt mer kjent med den gule antihelten. 
Og det kjennes nesten bedre slik. 
Han drikker fortsatt øl og tjuvkobler høyspentmaster, men stadig oftere er han med i samtalen og viser en selvinnsikt jeg ikke kan huske å ha sett. 

Jeg, som bare har sett enorme mengder tilfeldige fragmenter av The Simpsons frem til nå, får se en mer tilbakelent og hjemmekjær gul famlilie som er litt mer opptatt av figurrelasjoner. 
Det er som å komme hjem etter at familieterapauten har vært der. 

Anmeldelsen er basert på de første 17 episodene av i alt 22 episoder. 
Sesongen er produsert i 2001 og 2002, mens sesong 17, som i dag går på Viasat 4, er fra 2005. 

Simpsons sesong 13 er ute på både DVD og Blu-Ray. 
",1
"Harper's Island S01
Skrekkthriller uten engasjement. 

En sjelden gang iblant kommer det skrekkthrillere i serieformat, og Harper's Island er en tv-serie som er utpønsket på den måten at minst én person i castet tas livet av i hver episode. 
Og skuespillerne selv fikk ikke vite når det var deres tur ut. 
Slik sett skiller den seg ikke mye fra det danske mesterverket Forbrytelsen. 
Sett på de fleste andre måter gjør den det. 

Når det først remjes og skrikes litt, er Harper's Island bra underholdning. 

Handlingen - uten spoilere 

Harper's Island foregår oppskriftsmessig på det store godset i den dype skogen, omringet av det mørke havet: 
Et ungt par skal gifte seg på en øy, og har invitert med seg venner og familie til en ukes opphold på stedet frem mot bryllupet. 
Øya har selvfølgelig en dyster fortid, siden det for ikke lenge siden ble drept ganske mange der. 
Noen av bryllupsgjestene har røtter til øya selv, og noen var mer innblandet i drapene enn de har fortalt andre om. 
Legg til to hundre løse tråder og forvirrende hensikter så har du en blodig bryllupsinnspurt. 

En gammel helt leder an 

Harper's Island preges av veldig umotivert dialog, slik dialog som bare sies av munnen, men ikke av øynene. 
Altså sjarmløst. 
Uten gnist. 
Jeg kan ingenting om hvordan er serie blir til, men jeg er åpen for at skuespillerprestasjonene kan ha noe å gjøre med all hemmeligholdelsen av manus å gjøre. 
Selv om alt skulle tyde på at manuset er stappfullt av klisjeer og fremføres av b-laget. 
Skuespillerne får bare glimtvis frem noe overbevisende når de snakker med hverandre, men er desto bedre når de remjer og skriker og er redde. 
Slik sett blir det som å svitsje mellom en såpeopera og en Skrik- eller I Know What You Did Last Summer-film. 

B-laget av skuespillere anføres vanvittig nok av Harry Hamlin(Clash of the Titans, Lov og rett i L.A) som dessverre dør i første episode. 
Det er forferdelig synd. 
Han var den mest interessante figuren så lenge det varte. 

Volden redder dagen 

Når det først remjes og skrikes litt, er Harper's Island bra underholdning. 
Det er tydelig at skaperne føler seg mest hjemme i skrekksjangeren, for i de skumle og kalde øyeblikkene kjenner jeg trykket i brystkassa. 
Det er et godt tegn. 
Og selv om det halvhjertede skuespilleriet ikke gjør at jeg føler sympati med noen av figurene, er det uansett artig å se at de ryker med, en etter en. 

Alle de klassiske skrekksituasjonene er med, og de er hyppig fordelt utover hver enkelt episode. 

Episodene heter forresten Thwack, Gurgle, Ka-Blam og så videre, alt ettersom hvilken episodens offer (eller ofre) sin siste lyd er. 

Føyer seg inn, skiller seg ikke ut 

Volden i Harper's Island er nokså snill, med enkelte overraskende voldsomme unntak. 
Hvis du er en skrekkfrik er den stort sett forutsigbar, men samtidig fornøyelig. 
Selv om jeg vet hva som kommer, er det fortsatt en glede å se bassengtrekket gli over hodet på hun som bader. 
Eller Harry Hamlin bli kuttet i to mens han henger fra en bro og skyter vilt rundt seg. 

Sjangerserier som denne trenger å følge oppskriften for å føye seg inn i sjangeren, og den må elske sjangeren sin for å briljere. 
Harper's Island føyer seg inn. 

Harper's Island er ute på DVD nå, og anmeldelsen er basert på de fire første episodene. 

SE OGSÅ: forventningene til zombieserien The Walking Dead som har premiere i slutten av måneden! 
",1
"How I Met Your Mother S04
Litt sårere, litt voksnere og fortsatt herlig sitkom! 

Tv-seriens beste egenskap er at den vender tilbake, episode etter episode. 
Varigheten på besøket varierer fra serie til serie, og i det siste har enkelte serier tatt seg stadig mer til rette. 
I noen ekstreme tilfeller kan ett besøk vare i en og en halv time. 
Det blir like langt som en film, og det blir ofte for lenge. 
Jeg elsker korte og heftige besøk. 
Det er også de jeg tåler flest av på rappen. 
Som for eksempel når Barney, Lily, Robin, Marshall og Ted kommer innom. 

HIMYM er suverent den mest kreative i sitkomsjangeren 

Sitkomlikheter 

How I Met Your Mother(HIMYM) er en sitkom som varer i en halvtime per episode, handler om ungdomsvenner som har gått over grensen til voksenlivet og foregår i New York. 
Høres det kjent ut? 
Da er det nok enten fordi jeg på svært kort tid har anmeldt både sesong to og tre her i Filmpolitiet, eller fordi utgangspunktet for HIMYM er klin likt Venner for livet. 

Likheten stopper ikke der, men der likheten kunne slått i hjel et halvhjertet forsøk, kommer HIMYM styrket ut av sammenligningen. 
Denne serien elsker det den holder på med, og da kan den sammenlignes til kuene kommer hjem. 

Tør å bryte med sjangeren 

På to sesonger har HIMYM hverken blitt mer eller mindre morsom, men mer voksen. 
I sesong to var jeg positiv, men ikke helt overbevist. 
I sesong tre var jeg i gledesrus, og over midtveis i sesong fire har jeg blitt en del av noe større, i det at jeg har blitt kjent med hovedpersonene på en annen måte. 
De avslører stadig større dyp og vilje til å gå på tvers av grensene sine. 
Det er uvanlig hos sitkomfigurer jeg kjenner fra før, i alle fall. 

!!! 
Spoilere og handlingsforløp!!! 

Barney forelsker seg nokså håpløst i Robin i sesong fire, og dette gir den glimrende skuespilleren Neil Patrick Harris flere ansiktsuttrykk og sinnsstemninger å variere med. 

SE OGSÅ: 
Barney Stinsons plassering på Topp 5: Skjørtejegere! 

Robin, som har en topp sesong fire, flytter til Japan for en kort stund for å være programleder der. 
Hun sliter med jobbene og oppholdstillatelsen og sted å bo og i grunnen hele livssituasjonen, men hun plages ikke nevneverdig med det. 
Hun er helt herlig å ha i gjengen. 

Ted og Stella sliter, og ender opp med å gå hver sin vei. 
Ted fyller en viktig rolle i serien, det har jeg begynt å se nå. 
Jeg syntes han var umorsom og trasig i begynnelsen, men nå vet jeg hvorfor han er skrevet som han er. 
Det handler om enkle relasjoner, og i en slik gruppedynamikk må noen være en slags Ted. 

Lily og Marshall vurderer om de skal bli foreldre og leker også med tanken på å bytte leilighet. 
Det er med andre ord også såre og vanskelige situasjoner i den fjerde sesongen av HIMYM. 

Den morsomste serien i klassen 

Jeg synes HIMYMs flotteste side alltid har vært den fantastiske kreativiteten manusforfatterene slipper løs når de bestemmer temaet og skriver dialogen til serien. 
Hvis vi bruker begrepet billig humor, vil HIMYM kalles dyr humor. 
Her er ikke ett eneste poeng jeg har hørt før, ingen temaresirkulering og ikke noen oppskriftstretthet. 
Dette er serien som har skapt de nye snakkisene i det nye årtusenet i stedet for å resirkulere gamle vitser. 

HIMYM er suverent den mest kreative i sitkomsjangeren og i sesong fire går den i vei og tøyer grensene enda mer, ved å blande inn litt av figurenes mindre morsomme sider. 
Og ender opp med å knytte meg enda sterkere til seg. 

Gapskratten kommer ikke like ofte i ses.4, men jeg kan fortsatt ikke spise mens jeg ser HIMYM. 

How I Met Your Mother sesong 4 er ute på DVD nå, og anmeldelsen er basert på de første 18 av 24 episodene. 

SE OGSÅ: 
Jason Radner-fan? 
Les mer om den lange, keitete fyren i Birgers anmeldelse av Dumpet av Sarah Marshall! 
",1
"Californication S03
Klinings, pulings og marijuana! 

Hvis du er lei de mange politisk korrekte seriene som har fått dominere tv-skjermene, kan du skjenke en takknemlig tanke til Tom Kapinos, David Duchovny og Showtime, som sender herligheten Californication. 
Kapinos er hjernen bak, og Duchovny er med både foran og bak kameraet som hovedrolleinnehaver og medprodusent. 

Californication er en umoralsk demonstrasjon som ser kjernesunn ut. 

Fristelsene 

Hank Moody har skrivesperre, og flytter til Los Angeles for å få bukt med dette fenomenet. 
Flyttinga var kanskje en god ting, kanskje ikke. 
Hank har nemlig ikke evne til å si nei til rusmidler og sex, noe som fins i ovstore mengder under den californiske solen. 

Hank er ekstremt smart og vet utmerket godt at han er svak for alle fristelser, men forsøker likevel å være en så god far og eks-mann for sine nærmeste som mulig. 

SE OGSÅ: 
Hanks plassering på lista over Topp 5: Skjørtejegere! 

Tre veldig gode grunner 

Californication har nådd sin sesong tre, og byr på følgende grunner til å bli sett: 

Figurene er herlige og mange. 
Styrken ligger i den lille tilbøyeligheten til direkte, kvasse meldinger samtlige figurer har. 

Jeg elsker dialog jeg aldri har hørt før. 
Foreldreprat om døtrenes potensielle lesbiske forhold rundt middagsbordet, jentunger på gryende sopprus og voldtektsfantasier. 
Dette var nytt for meg. 
Og godt. 

Begjæret figurene i Californication kjenner på, holdes ikke på innsiden, men slippes løs og det klines og pules og røykes marijuana. 
Utskeielser som dette føles bra når jeg ser Californication, jeg føler det kanskje slik figurene føler det. 

SE OGSÅ: 
Ivrig på mer umoral? 
Sjekk min anmeldelse av Eastbound and Down! 

Overgangsfaser og nye utfordringer/utskeielser 

Lærerjobben kler Hank vanvittig godt. 
Dette er en slik lærer jeg kunne tenkt meg å ha på videregående og som jeg på sett og vis fikk på universitetet. 
Den offensive latskapen hører selvfølgelig hjemme bak et kateter. 

Runkle er mellom hjem, og drives mellom den sinte og frustrerte ekskona hjemme og den remjende kåte og seksuelt dominerende kollegaen Collini (Kathleen Turner) på jobb. 
Turner gjør faktisk hele sesongen verdt å se. 
Alt hun sier, blir til sitatgull. 
For eksempel: 

Sue Collini: 
What about you? 
Have you emptied the chamber today? 

Runkle: 
As a matter of? 

Collini: 
Of course you have, you're Runkle, you'd wack it to uhh a cat dancing on youtube! 

SE OGSÅ: hvilket sitat som vant Filmpolitiets store sitatkonkurranse! 

Californication er nydelig filmet, pent rammet inn og folk ser bra ut. 
Serien er en umoralsk demonstrasjon som ser kjernesunn ut. 

Sosialt sprengingsarbeide 

Hva savner jeg? 
En klar historie, kanskje? 
Men situasjonsserien Californication skal ikke behøve å fortelle noen historie. 
Den kan greie seg med å male fine og småfrekke bilder av det gode liv i California for meg. 

Jeg synes det er spennende nok, så lenge manusforfatterene tar den helt ut med sex, dop og bombastiske utskeielser i sosiale sammenhenger. 

For å sitere Collini enda en gang: stand up 69 makes me cum like a baby guerilla! 

Anmeldelsen er basert på de fire første episodene i sesong tre av Californication, som er ute på DVD nå. 
",1
"Dexter S04
Intens sesong der alt står på spill! 

Det fjerde kapittelet i sagaen om Dexter Morgan handler om å lære av mesteren. 
Dexter har for lengst skjønt at han er og blir en familiemann med et monster på innsiden. 
Han er nygift og nybakt pappa med en mørk side som ikke kan låses vekk. 
Og når Dexter finner ut at politiet er på sporet av ny seriemorder som også er familiemann, må Dexter suge til seg seriemorderens erfaring som både familiemann og drapsmann. 
Alt dette må selvfølgelig skje før politiet får pågrepet seriemorderen. 

Den gnagende uhyggen er sterkt tilstede hele veien i sesong fire. 

Det solfylte Miami 

Lyden av vrikkende mambo sprer umiddelbart en varm følelse i kroppen, og jeg fylles også av den merkelige dobbeltheten som sol, pastellfarger og karibisk musikk kombinert med blodmønstre, hvitblå menneskekropper og åstedsgranskerdresser skaper. 

Det er lenge siden Miami Vice. 
Nå er det Dexter som rocker båten. 
Selv om dette er en sesong som foregår mest på tørt land. 

Jovial og psykotisk 

Den gnagende uhyggen er sterkt tilstede hele veien i sesong fire, og alt skyldes John Lithgows intense rolle som Trinity, sesongens skurk. 
Han har meg rundt lillefingeren i troverdighet som kald og beregnende psykopat, og scenene med ham som en overbevisende hyggelig fyr gjør det bare verre. 

Det er faktisk mye enklere å forholde seg til en skurk som er skurk hele tida, dagen lang, i stedet for en skurk som er verdens mest joviale og velmenende fyr når du møter ham på butikken. 

Jennifer Carpenter - min favoritt 

Agent Lundy, Debras romantiske kobling fra sesong to, er tilbake i sesong fire. 
Han er på sporet av Trinity, og dette har ført ham tilbake til Miami. 
Med Lundy får Debra vist kjærlige følelser igjen, og Jennifer Carpenter spiller Debra så det gnistrer! 
Hun er forfriskende frekk og uvøren i kjeften, og slikt temperament gjør meg glad. 
Hun er min favorittskuespiller i Dexter, til tross for Michael C. Halls Golden Globe- og Screen Actors Guild-priser. 

Kan monstre lære å føle? 

Halls rolle som 
Dexter er uansett en følelsesmessig helt annen rolle enn den Carpenter spiller. 
Dexters langsomme utvikling av ekte følelser er spennende, og i sesong fire finnes det øyeblikk som viser Halls suverene evne til å spille uanfektet og kontrollert helt til noe undertrykt trenger opp til overflaten. 
Seriemorderserien handler også om Dexters evne til å føle kjærlighet og savn overfor andre mennesker. 

De øvrige rollene i sesong fire ligger litt mer i bakgrunnen, fordi Dexter og Trinitys hanekamp tar såpass mye plass. 

Sesong fire av Dexter innheholder mindre blod enn tidligere sesonger, men til gjengjeld føles det som om mer står på spill enn noensinne. 

Sesong fire av Dexter er i hyllene fra 29.6.2011. 
",1
"The Unit S03
Actionserie om spesialsoldater og familiefedre! 

The Unit er en actionserie som handler om de hardeste gutta i det amerikanske militæret, basert på den tidligere veteranen Eric Haneys bok Inside Delta Force. 

Jeg applauderer at jeg slipper å være med å ta moralske valg. 

Brå overganger 

Jeg er fristet til å kalle The Unit en familieaction, siden serien har et 60/40 eller 70/30-fokus delt mellom soldatenes liv som yrkesmilitære og som familiefedre. 
Men ordet familieaction kan misforstås, så jeg nøyer meg med å si at til å være en serie basert på medlemmene i en spesialstyrke, inneholder The Unit mer familieliv enn jeg er vant med å se i slike serier. 

SE OGSÅ: 
Anmeldelsen av Dexter sesong fire! 

The Unit bærer sterkt preg av å ha en insidemann som manusforfatter. 
Haney har levd dette livet, vært på lyssky oppdrag og opplevd livet som familiemann på en militærbase. 

Det er moro og banalt å se hvor brå overgangene er mellom laglederens to liv: først desarmerer han en bombe mens han er dynket med nervegass, og i neste klipp gir han kona si en klem og fortsetter å planlegge langhelga de skal feriere sammen. 

Litt tynne soldathustruer 

The Unit tar mål av seg å skulle skildre livet som ektemenn og fedre, og det er nok ikke her Mamet er mest interessert i å utbrodere serien. 
Konene og kvinnene i The Unit er i høyeste grad med og spiller en rolle, men figurene deres er ikke alltid så nøye beskrevet. 
Hva som skjer og hva det snakkes om og hvordan det snakkes om det når konene samles, er altså ikke seriens styrke. 
Den gjør et forsøk, men den kommer ikke opp på samme følelse av autensitet som spesialsoldatlivet. 
Allikevel er nok problemene og utfordringene som soldatkone minst like mange som soldatenes. 
For ikke å snakke om bekymringene. 

SE OGSÅ: 
Anmeldelsen av Medal of Honor! 

Hurtige avgjørelser uten å dvele 

Actiondelen av The Unit, derimot, er overbevisende skildret fra innsiden. 
Taktikken, sjargongen og fremgangsmetodene er underspilt, men allikevel ikke underdrevet. 
Det er ikke en serie som vil brife med kunnskapen sin, men snarere vise hvor forvirrende og innviklet en topp hemmelig konflikt kan være for utenforstående, men instinktiv og kynisk for de involverte. 

Mennene i teamet er fullstendig klare over at de tar seg til rette og kan ødelegge tilfeldige forbipasserendes liv når det koker som verst, og de gjør det uten å psykologisere det hele. 
Slik er det bare, og jeg applauderer at jeg slipper å være med å ta moralske valg. 
I stedet kan jeg se de mye omtalte spesialsoldatene gjøre det de er trent til å gjøre. 

Velregissert og innsiktsfull 

The Unit bringer stort sett nye historier fra episode til episode, hvor et nytt oppdrag er i fokus og må løses. 
Den store fellesnevneren er utfordringen det er for alle involverte å være en del av en såpass konfidensiell og utøvende gren av militæret. 

Livet som spesialsoldat og soldatkone er skjørt, og alle vet det. 
Og blant styresmaktene kan det finnes folk som ikke er interesserte i innsyn og som ønsker å uskadeliggjøre folk som har sett for mye i yrkessammenheng. 
I sesong tre ser jeg gode eksempler på begge deler. 
Og med gode eksempler mener jeg at virkemidlene er eksemplarisk brukt, både av de dramatiske og følelsesmessige filmatiske effektene, og manusarbeidet som viser innsikt i hvor makten egentlig kan sitte. 
Et unntak som skiller seg ut blant virkemidlene, er musikken, som jevnt over blir for pompøs og overdreven. 
Synd at ikke produsentene har vært strengere her. 

Så du Navy Seals med Charlie Sheen for tusen år siden, og likte den? 
Blir du engasjert av 24? 
Liker du at Sons of Anarchy inneholder såpass mye familieliv? 
Da blir The Unit definitivt en anbefaling fra min side. 

The Unit sesong tre er ute på DVD nå, og anmeldelsen er basert på de første sju episodene av i alt elleve episoder. 
",1
"The Simpsons S20
En animert tjueåring med æren i behold! 

Matt Groenings gule familie var en menneskelig videreføring av hans kultopphøyde Life in Hell-tegneserie. 
Simpsondebuten kom på sketsjeprogrammet The Tracey Ullman Show i 1987 og nå, tjuetre år senere, får vi tjueårsjubileet på DVD: et animert univers fylt av figurer og karakteristiske stemmer som kanskje annenhver levende person i dag har hørt om. 

Nittitallsvennene mine ser plutselig veldig mye bedre ut! 

Livsgrunnlaget 

The Simpsons handler om fantastiske stemmer som fremfører herlige replikker til middels bra animasjon. 
Denne kombinasjonen er grunnen til seriens enorme suksess, og hvorfor det er slik har nok å gjøre med de kresne ørene våre. 

Tenk etter: i de andre animasjonsseriene du liker, er det noe særpreg over stemmene? 
Hvis det er det, er sjansen stor for at det er en serie som ikke skiller seg nevneverdig ut visuelt. 
Desto mer spektakulær animasjon, desto mindre særpreget stemmelegging. 

The Simpsons har overlevd sine første tjue år mer på tross av enn på grunn av animasjonen, og i sesong tjue skal dette endres. 
Mer om det senere. 

Først litt ros og ris til forfatterkollegiet 

dere holder fortsatt fanen høyt med kreative handlingsforløp, og det liker jeg veldig godt! 
Og ved å fortsatt gjøre hver episode til en kreativ øvelse, holder dere fortjent liv i serien. 
Den Mad Men-inspirerte Treehouse of Horror-episoden hvor kjendiser blir tatt av dage for å brukes i reklamefilmer etter sin død og må vende tilbake til jorden for hevn, er et godt eksempel på slik historieskriving som setter Simpsons fortjent på pallen. 

Bakgrunnshistoriene dere har forelsket dere i, er fortsatt en styrke ved serien. 
Som for eksempel i episoden Dangerous Curves når Ned og Maude Flanders møter Homer og Marge i sin ungdom: jeg kjenner Homer og Marge godt, og det samme med Ned og Maude, men, som det er med egne foreldre, mye jeg ikke vet også. 

Og nettopp mitt nære og familiære forhold til figurene gjør en slik fin liten beretning om hvordan Homer og Marge ble sammen, til noe mye større. 

Og så kan det iblant bli litt i lengste laget mellom gapskrattene, synes jeg. 
Men så avslutter sesongen med en hel episode viet norskættede fenomener, da. 
Det får være plaster godt nok. 
Mer om det senere. 

SE OGSÅ: 
David Lynch innrømmer: 
«Jeg elsker Mad Men.» 

Det store hamskiftet 

Første del av av sesong 20, frem til episode ni, ser helt vanlig ut hva angår grafikk og animasjonsteknikk. 
Men fra episode ti skjer den andre store endringen siden serien fikk fast intro i sesong to: herfra er Simpsons i 720p High Definition! 

Den nye introen og den nye teknologien begynner med episoden Take My Life Please, hvor Bart kledelig nok skriver «HDTV is worth every cent» på tavla og lager et tydelig skille i Simpsons-sagaen: åpningsvignetten inneholder enkelte kjente elementer, men alt er tydelig annerledes og tilført så mye mer. 
Lyden er heldigvis fortsatt den samme, men utseendet har nå fått en fortjent løft. 
Fargene er klarere, kontrastene sterkere og scenene mer detaljerte. 
Enkelte animasjoner kan se ut som billige effekter lagt på i ettertid, men totalt sett er Simpsons anno 2008 et veldig godt visuelt håndverk. 

SE OGSÅ: min anmeldelse av Simpsons sesong 13! 

Norge er med! 
Igjen! 

Det er naturlig å nevne den svært rørende og herlige sisteepisoden Coming to Homerica, hvor de norskættede innbyggerne i nabokommunen Ogdenville flytter inn i Springfield grunnet økonomisk nedgang i egen kommune. 
Her hylles forskjellene mellom folk og gleden ved forskjellene gjennom Maggies første ord, akevittdrikking på Moe's og avslutningsdans til lausslåtten Hopparen, gjort kjent av Øystein Sunde i hans Gammalosten. 
En episode som er artig å se for en nordmann. 

Ogdenville-episoden er egentlig symptomatisk for Simpsons på totusentallet med sin omtanke og nestekjærliget, og er et godt eksempel på at Simpsons har blitt mye snillere med årene. 
Noe du må kjenne etter selv om du liker eller ikke. 

SE OGSÅ: 
Norge var også nevnt i sesong 22, som hadde premiere i USA i september! 

Gamle venner tar ansiktsløfting 

Siden jeg etter hvert har lært meg å kjenne familien Simpsons såpass godt gjør det kanskje ikke noe at det ikke er like utagerende og hylende morsomt lengre, siden det nå er som super kvalitetstid med gamle nittitallsvenner å regne. 

Og ikke bare det: nittitallsvennene mine ser plutselig veldig mye bedre ut. 

The Simpsons sesong 20 er ute på DVD nå, og anmeldelsen er basert på 11 av 21 episoder. 
",1
"Fear Itself S01
Serieskrekk som iblant glimter til! 

Samlebokser med skrekkk regissert av forskjellige regissører er sjelden kost nå om dagen, og når jeg så navnene på enkelte regissører på denne utgivelsen, ble jeg både redd og glad. 
Redd fordi det er en del regissører her som har skremt meg før, og glad fordi skrekk er en av mine favorittsjangre som jeg nesten ikke får sett på kino lengre. 

En sjelden begivenhet i tv-sammenheng. 

Tallet tretten 

Fear Itself ble spilt inn i Edmonton, Alberta, Canada og inneholder episoder regissert av John Landis (Blues Brothers, Beverly Hills Purk III), Darren Lynn Bousman (SAW II, III og IV) og Ernest Dickerson (Treme, The Wire, Dexter). 

NBC stod bak bestillingen, og etter sommer-OL 2008 ble det ikke sagt noe mer om fremtiden til serien. 
Det har med andre ord blitt med denne første sesongen, som består av tretten episoder med skrekk som eneste felles utgangspunkt. 

SE OGSÅ: 
En enkel, liten skrekkfilm: 
The Mist! 

Blodsugerne åpner showet 

Vampyrlegenden er utgangspunktet for The Sacrifice, den første episoden av Fear Itself, og er regissert av Breck Eisner (The Crazies, Sahara og miniserien Taken). 
Den gotiske og klassiske vampyrlegenden fra Romania er flyttet til midtvesten, hvor en gruppe rumenske innflyttere lever selvpålagt adskilt fra menneskene for å holde vampyren blant dem i sjakk. 

En gjeng menn på tur havarerer med bilen sin og oppsøker middelaldergården der vampyren og de siste gjenlevende bor, og det blir et klassisk oppgjør. 
Helt etter boka, vil jeg si. 
Blonde damer med utringing og budeieklær som spiller søstre og gjeng voksne gutter som tilfeldigvis har automatvåpen høres kanskje ut som klisjeén selv, og det er det forsåvidt. 

Men vampyren i seg selv er fet som bare Nosferatu selv, og det er skummelt nok når det er skummelt. 
Lyden i The Sacrifice er faktisk bedre enn bildet iblant. 

SE OGSÅ: 
Snuskete skrekk med pupper: 
Piranha 3D! 

Etterforskeren og spøkelset 

Andreepisoden Spooked handler om en Harry Siegal, en politietterforsker som best kan beskrives som en røff blanding av Harry Callahan og Ola Tune. 
Han bruker så harde metoder at han suspenderes fra tjenesten og må livnære seg ved å avsløre utro ektemenn. 
I sin harde karriere har han gjort ting som ikke kan tilgis i døden en gang, så han må slite med et spøkelse som hjemsøker ham på jobb. 

Det blir litt mye innledning og liksomskumle kryssklipp i Spooked, og dette tar luven av en god spøkelseshistorie. 

Etterforskeren, spilt av Eric Roberts, gjør en sterk innsats og gjør episoden severdig. 
Spøkelset er helt håpløst dårlig, og fins ikke skummelt. 

SE OGSÅ: 
Mareritt og blodsprut: 
Niding! 

Rollebyttet 

Tredjeepisoden, Family Man, er en slags Face/Off hvor to totalt forskjellige menn dør samtidig på sykehuset. 
I skrekkfilmens elegante univers kan bytte kropper og roller og vende tilbake til livet, men det skjer uten at begge er enige om det, og den snille fyren må i fengsel mens den slemme flytter inn hos familien til den snille. 
Scenene ved middagsbordet i heimen etter at den jævlige fyren med den joviale utseendet er kommet hjem, er forstyrrende. 

Episoden viser snev av storhet, men regissør Ronny Yu faller for fristelsen å tilte kameraet over på siden og panorere rundt i rommet mens en barnestemme synger i en hall. 
Når folk begynner å riste på hodet for å få vekk tankene, er det kroken på døra for min del. 

Basert på de tre første episodene av i alt tretten, vil jeg si at dette var en god ide. 
Det jeg har sett av Fear Itself er helt greit skummelt og helt greit filmet og lydlagt, og med jevne mellomrom gripes jeg i nakken av den deilige, skrekkelige følelsen av uforklarlig ondskap. 

Er du skrekkfan, er det en sjelden begivenhet i tv-sammenheng du har foran deg. 
Men dette er ikke en stor begivenhet i makroperspektiv. 

Fear Itself er ute på DVD nå, og anmeldelsen er basert på de tre første episodene. 

Serien ble sendt på Viasat 4 i februar og mars tidligere i år. 
",1
"Battlestar Galactica S04
En verdig og vakker avslutning på sci-fi-eventyret. 

Fjerde og siste sesong av Battlestar Galactica inneholder episoder som må være noe av det beste jeg har sett i en tv-serie. 

Battlestar Galactica tar for seg det mest elementære i klassiske historier: 
Det gode mot det onde, natur mot teknologi, og alle de vanskelige ligningene i mellom. 
Krydre det hele med kjærlighet, svik, politikk og religion, og du får en kvalitetsserie helt uten om det vanlige. 

Godt utgangpunkt 

Nå har altså sesong 4 kommet på Blu-ray, og dette må sjekkes ut. 
Sesongen åpnes med mysteriet rundt Kara Thraces jesus-stunt ned til det hun mener er jorda. 
Hun var vært borte i to måneder, alle trodde hun var død, men tatta, hun kom tilbake og alle er nå mildt sagt skeptiske. 

Vi er enda sjokkskada etter å ha fått vite hvem fire av de fem endelige cylonene er, og det er forsåvidt de også. 

Ikke sett BSG før? 
Her er en noe kjapp gjennomgang av de tre sesongene. 

Fyllstoff 

Sabla spennende start. 
Så kommer problemet: 
Første del av sesongen er fylt med episoder som bruker unødvendig lang tid på elemeter av historien. 

Mytteri, politiske karrierer, og et altfor langt segment fra skipet Demetrius' jakt etter jorda fyller mye av tida. 
Dette er for all del spennende, men ikke nok til at det burde fylle en halv sesong. 

Likevel inneholder hver episode såpass med krydder at man blir sittende langt over leggetid for å følge historien mot slutten. 

Høydepunkt 

Episoden Someone to watch over me gav meg gåsehud. 
Jeg satt på kanten av sofaen når Kara Thrace på mystisk vis ender opp med å spille den hypnotiserende versjonen av Bob Dylans All Along the Watchtover på piano, sangen som ""aktiviserte"" de endelige fem. 

Hva er sammenhengen mellom henne og de endelige fem? 
Hvorfor kan hun denne sangen, og hvordan kan det ha seg at Hera, den tre år gamle jenta som er halvt cylon og halvt menneske tegnet ned notene til akkurat denne sangen? 

Blu-ray-magi 

Å se denne serien på Blu-ray er et utrolig steg opp fra DVD. 
Endelig får kampscenene og de skinnende cylon-centurionene den skarpheten de fortjener. 

Ikke minst blir scenene fra Cylonenes baseskip en helt ny opplevelse ettersom baseskipets kulisser består av lysdioter, rennende vann, og sterke farger i rødt, sølv, og hvitt. 
Dette ser endelig ut som en serie fra 2009, og ikke 1999. 

Deilig ekstramateriale 

Ekstramaterialet er en våt drøm for enhver filmmusikk-nerd. 
Komponist Bear McCreary har lagt med hele den originale filmmusikken til sesongen, i tilegg til en konsertvideo der filmmusikken blir spilt live. 
Min samboer, som er relativt uinteressert i filmmusikk, gapte gjennom hele konserten, og det samme gjorde jeg. 

Her får man oppleve et sinnsykt orkester med alt fra elektriske celloer, til taikotrommer og duduker, og tilbake til mer klassiske strykearrangement. 
Dette er ekstramateriale jeg kan like! 

I denne godteriboksen finner vi også filmen Razor, timevis med kommentarspor, intervjuer, og behind the scenes. 

Verdig avslutning 

Blu-ray versjonen av sesong fire går ikke helt til topps, men det er ikke langt ifra. 
Den gir oss en verdig, om kanskje ikke helt tilfredstillende slutt på en fantastisk serie, i den kvaliteten den fortjener, og med det ekstramaterialet som gir en BSG-fan tårer i øyene. 

Filmpolitiet elsker sci-fi, se hvorfor her: 
",1
"The Pacific
Dystert og uheroisk krigsdrama 

Trykk på bildet øverst for å se første episode av serien gratis! 

Suksessen med miniserien Band of Brothers banet vei for oppfølgeren The Pacific, hvor opphavsmennene Steven Spielberg, Tom Hanks og Gary Goetzman ville skildre andre verdenskrig i Stillehavet. 

En stor del av amerikanernes innsats ble satt inn på flere ulike øyer mellom Australia og Japan for å forhindre sistnevntes etablering av forsyningsbaser. 
Og dette var en klam, kokvarm og klaustrofobisk opplevelse. 

Lange, tomme blikk 

The Pacific, som nå er i hyllene i både DVD- og Blu-ray-utgave er mørkere og mer utleverende enn Band of Brothers. 

Selv de intellektuelle blir ofre for krigen. 

Band of Brothers foregikk i det som i ettertid ser ut som en helt annen krig, mens The Pacific handler om den skitne, nedverdigede amerikaneren. 

Stillehavstroppene skildres intimt og fraktes fra øy til øy hvor de møter den samme dritten, fuktigheten og jungelen overalt. 
Håpløsheten melder seg umiddelbart, og det er mange lange, tomme blikk i The Pacific. 

Å se en slektning dra i krigen 

Eugene ""Sledgehammer"" Sledge (Joseph Mazzello) sitter for det meste og tenker og stirrer. 
Virkelighetens Sledge, som døde i 2001, skrev en av bøkene som The Pacific er basert på, og Mazzello spiller en fin rolle som den forsiktige og søkende Sledge. 

SE OGSÅ: 
Verdens beste krigsserie! 
Generation Kill! 

Han er lillebroren min, på en måte. 
Han som jeg ikke skulle ønske dro i krigen, men som gjør det likevel. 
Sledge er den figuren som engasjerer meg mest, og dette engasjementet vedvarer en stund. 
Men det er vanskelig å holde engasjementet oppe i The Pacific. 
Kanskje skyldes det at fokus er fordelt på tre forskjellige figurer som befinner seg på tre forskjellige krigsstadier? 

Den minst kjente siden av andre verdenskrig 

De to andre figurene som deler fokus med Sledge, er John Basilone (Jon Seda) og Robert Leckie (James Badge Dale), hvorav førstnevnte forteller den triste historien om det hensynsløse propagandamaskineriet i hjemlandet. 
Dette er kanskje The Pacifics mest interessante del, siden den skildrer en side av krigen jeg ikke har sett så mye til: de tidlige krigsheltenes skryteturneer for å selge krigsaksjer. 

SE OGSÅ: 
Serie om spesialsoldater og familiefedre: The Unit! 

Tredjemann Leckie er kynikeren som ser krigen fra en viss distanse, men som må innse at alle som opplever krigen blir ofre for krigen. 
Selv de intellektuelle. 

Miniserie i kjølvannet 

Den store mengden episke krigsdramaer som har fulgt i kjølvannet av Redd Menig Ryan har skjemt meg bort, og The Pacific engasjerer meg ikke like mye som Band of Brothers gjorde i sin tid. 
Men den er et minst like godt håndverk som forgjengeren. 
Jeg kjenner igjen oppskriften, og dette er en suksessoppskrift. 

Band of Brothers satte standarden, og The Pacific følger opp på sin dystre og desillusjonerte måte. 

Få med deg The Pacific i kveld, fra 21:30 på NRK1. 

The Pacific er i salg både som Blu-ray og DVD fra 3.november. 
",1
"Lost S06
Fansen fekk sitt endelege punktum. 

Jack, Kate, Sawyer, Locke, Hurley og ei bråte andre folk styrta på ei merkeleg øy og skapte engasjement hos ei samla fjernsynsverd. 

Her til lands kunne TVNorge drikke sjampis heile våren 2005. 
Serien var så populær i Norge, at vi for fyrste gong høyrde snakk om ulovleg nedlasting av fjernsynsseriar i stor skala LOST engasjerte alle, med ein heidundrande fest av ein fyrstesesong. 

Ein fest som gjekk så av skaftet at produsentane bak serien rota det til i sesong 
2. 

Folk datt av, interessen dalte. 
Forståeleg, for andre sesongen sugde. 
Starten av tredje sesong òg, for så vidt. 

Då fann heldigvis nokon ut at det var på tide å sette ein sluttdato for dramaserien frå den mystiske øya. 
Tre sesongar til, med 16 episodar kvar, var målet. 
Og straks gjekk nivået på serien oppatt. 

Nye mysterium 

Eg er blandt dei som aldri hoppa av. 
Medan mange reiv seg i håret over nye mysterium som stadig dukka opp, medan andre aldri vart løyst, tok eg alt som dukka opp for god fisk, og sette pris på historieforteljinga. 
Episode for episode. 

Og no er vi der. 
Ved vegs ende. 
Siste sesongen er ute på DVD. 

Før inngangen til siste sesongen befinn nokre av karakterane seg langt tilbake i tid. 
Der prøver ei hardt skadd Juliet å sprengje ei hydrogenbombe som i teorien skal restarte alt, og gjenopprette verda slik den var før gjengen kræsjlanda på den mystiske øya. 

I notida har John Locke overtalt Ben til å drepe sjølvaste ledestjerna si, Jacob. 
Men rett utanfor ligg den daude kroppen til Locke i ei kiste. 
Så: 
Kven i alle dagar er den levande utgåva, eigentleg? 

(meldinga fortsetter under oppsummeringa av femte sesong) 

Totalt kaos 

Når sesong 6 startar, får vi presentert eit totalt kaos på øya. 
Korleis gjekk det med Juliet som prøvde å sprengje hydrogenbomba ved å slå på den? 

Sayid, som vart skoten på slutten av førre sesong, treng umiddelbar hjelp. 
Samstundes er vi nok ein gong ombord på Oceanic 815, flyet som starta heile historia. 

Men denne gongen landar flyet trygt i LA. 

Den siste sesongen gjer eit ryddig arbeid med å tilfredsstille fansen. 
I alle fall den delen av fansen som har sett pris på å vere med heile vegen gjennom dei føregåande fem sesongane. 

Ryddar opp 

Er du av typen som hoppa av i sesong to, men som vurderar å investere i sistesesongen, berre for å sjå korleis det heile endar, kjem du neppe til å bli nøgd. 

I denne sesongen blir der fortald parallelle historier, som tilsynelatande viser livet på øya, og livet til figurane om alt går bra, og dei landar trygt. 

Liva deira skal likevel vise seg å vere knytt saman på eit vis. 

Vi får vere med på eit par fantastiske episodar, langt tilbake i tid, kor vi stiftar nærare bekjentskap med Richard og hans fortid. 
Vi møter Jacob og mannen vi aldri får vete namnet til som barn. 

Vi får faktisk svar på kvar røykmonsteret stammar frå, og heile LOST-nettet snørast saman. 

Eit must 

Den sjette og siste sesongen av fjernsynsserien er definitivt eit must for oss som har fulgt serien heile vegen. 
Samstundes er det ingen vits i å prøve seg på dette stykket fjernsyn om du ikkje har kjennskap til serien frå før av. 
Til det, går historia for fort framover, utan å introdusere deg for kva som skjer med figurane du ikkje har fått tid til å bli kjend med. 

DVD-boksen har sjølvsagt eindel ekstramateriale. 
Mellom anna eit eige ekstrakapittel titulert ""The New Man In Charge"". 

Eigentleg berre ein liten snutt som fortel kvifor der er isbjørnar på øya, og som viser korleis ståa er med Walt. 
Det heile verkar som ei litt trist gåvepakke for alle hardcorefansa som treng svar på akkurat det for å kunne gjere seg ferdig med serien. 

Og det der kan ein jo diskutere: 
Er sesong 6 av LOST ei verdig avslutning på ein fjernsynsserie som har blitt diskutert opp og ned i mente av fans over heile verda i seks år? 

Reint personleg ser eg ikkje andre løysingar som hadde fungert betre 
",1
"FlashForward S01
Glimrende spilt, men kunne gitt mer gass. 

FlashForward er en spenningsserie fra ABC om en gedigen konspirasjon som favner bredt og godt: 
Døde kråker, mystiske tårn i Afrika, en verden i kriseberedskap og folk i forandring: alt springer ut fra dagen da hele jordens befolkning mister bevisstheten i litt over to minutter og ser litt av hva fremtiden har å by på. 

Jeg lengter etter mer action. 

Fet start 

FlashForward fyrer selvfølgelig avgårde med et sjeldent tøft kraftanslag, blir etterhvert litt kavende og retningsløst midtveis og tar seg opp igjen mot slutten. 

FlashForward er nemlig oppdelt i to radikalt forskjellige sjangre, to kjente serieformler slått sammen til én: sykehusserien og etterforskersjangeren. 
Og serien forandrer seg veldig fra minutt til minutt avhengig av hvilken av sjangrene den er innom. 

Luksusproblem blir et problem 

FlashForward inneholder så mange figurer og et så bra cast at luksusproblemet blir å prioritere hvilke figurer som skal utbroderes grundig og ikke. 

FlashForward klarer ikke å bestemme seg og dveler ved hver omtrent eneste figur, iblant til det kjedsommelige, iblant til det gledelige. 

SE OGSÅ: 
Klokt om julefeiring: 
Anmeldelse av Hjem til jul! 

Stilen og skådisene redder dagen 

Delt fokus på så mange figurer kunne vært katastrofe, men det jevnt over gode ensemblet og de herlige actionsekvensene redder serien. 

FlashForward er skarpt filmet i sterke farger og ser ofte skitbra ut. 
Actionsekvensene overgår mye av det jeg har sett i serier til nå, og jeg lengter etter mer action. 

FlashForward skiller seg positivt ut med sine enorme konspirasjonsteorier, kampscener og gode skuespillere. 

FlashForward er ute på DVD nå! 
",1
"Bored to Death S01
Kjedsommelighetens uutholdelige letthet. 

- What are you, another self-hating New York Jew? 
- Yes. 
Yes, I am. 

Bored to Death handler om Jonathan Ames, spilt av Jason Schwartzman, en jødisk forfatter, bosatt i New York. 

Og han hater det. 
I hvert fall når dama plutselig flytter ut fordi han røyker for mye pot og drikker for mye hvitvin. 

- She left you? 
- Yeah, I’m an idiot. 
Too much pot and white wine. 
- Gotta rebound fast. 
That’s the cure. 
I mean, just go on Craig’s List. 

I etterdønningene av det, for ham i alle fall, overraskende bruddet legger han ut en annonse på det amerikanske nettstedet Craig’s List – ikke en ""mann søker kvinne""-annonse, men heller en ""privatdetektiv til leie""-annonse. 

Før han vet ordet av det ringer telefonen, Jonathan Ames er plutselig en forfatter med skrivesperre på dagen, privatdetektiv på kvelden – og en noget spesiell humorserie skyter fart. 

Ringrev stjeler showet 

Jeg har alltid likt Jason Schwartzman, og det er hyggelig å se ham i en tv-serie som Bored to death. 
Han kler den film noir-aktige følelsen i serien og får utspilt sin indre Bukowski i de mange stilriktige detektiv- på-bar-scenene. 

I tillegg virker Schwartzmann til å trives med sine medskuespillere Ted Danson og Zach Galifianakis. 

Sistnevnte spiller den psykologisk ustabile comic book-tegneren Ray Hueston, en mann hvis fremste prestasjon er et superhelt-selvportrett hvor en enorm, rakettaktig penis er kronen på verket. 

Det er allikevel ringreven Ted Danson som stjeler showet i rollen som Jonathan Ames’ redaktørsjef George Christopher. 
På mange måter minner han om Roger Sterling fra Mad Men – sølvgrå manke, alltid en drink (eller i Christophers tilfelle: ofte en joint) i hånda og en one-liner på lager. 

Vil ha mer 

Serien byr på masser av komiske øyeblikk, tar uforutsigbare vendinger og er samtidig tidvis deilig dyster. 
Når man først kommer i gang med serien, er det derfor litt skuffende at sesongen består av åtte ca 25 minutter lange episoder. 

Jeg satt i det minste igjen med en følelse av at jeg ville ha mer. 
Det er derfor fint å vite at HBO ga serien fornyet tillit og at sesong 2 allerede har startet på tv i USA. 

Jeg tror jeg vil la ordene til George Christopher avslutte og oppsummere det hele: 

- Men face reality. 
Women don't. 
That's why men need to drink. 
",1
"24, S08
Jack Bauer, det er nok nå. 

Det er aldri et godt tegn når man blir oppgitt av å oppdage hvor mange disker det er igjen av tv-serien du holder på med. 

24 var stort da det kom for ni år siden, det finnes det ingen tvil om. 
Men det sier seg selv at en serie ikke kan holde på nerven og spenningen i åtte sesonger. 
Siste sesong er et oppkok av alt vi har sett før. 
Oppbrukte plott, kjedelige karakterer, få overraskelser, og underhistorier som føles så meningsløse at jeg river meg i håret gjennom episodene. 

Likevel blir jeg sittende gjennom alle episodene, og det er en viss spenning som gjør at man vil vite hvordan det går til slutt, men jeg mistenker at det er mest fordi dette er siste sesong. 

Det kan jo faktisk hende at Jack Bauer tar kvelden. 
Det hadde vært noe, det. 

Klassiske slemminger 

Jack Bauer (Kiefer Sutherland) må igjen redde verden når det viser seg at banditter skal ta livet av presidenten av det fiktive landet ""Islamic Republic of Kamistan"". 

Presidenten er nemlig i New York for å skrive under en fredsavtale med den amerikanske presidenten, og det hele henger i en tynn tråd når terrorister renner inn for å stoppe festen. 

Deretter sper vi på med skurker: 
Mafia, arabere, russere, quislinger og amerikanere med arabiske foreldre. 
Så får vi inn atomvåpen og trusler om titusenvis av døde, før Jack Bauer tar ladegrep og bretter opp ermene. 
Det samme gjør Renee Walker som ble introdusert som halvgærn FBI-agent i forrige sesong, og ikke minst Chloe O'Brian. 
La oss ikke glemme henne: 
Den nerdete datadama med fordypning i ansiktsutrykket ""bekymra"". 

Ulogisk 

Det som kanskje er mest irriterende med 24 er underplottet. 
Her får CTU-analytikeren Dana Walsh (Katee Sackhoff) sitt å tygge på etter at en småskurk fra fortiden dukker opp for å avsløre hvem hun egentlig er, og hva slags fryktelige ting hun har gjort. 
Dette er fullstendig uten mål og mening: 

Hvorfor er denne tøffe dama redd for den gamle hillbilly-kjæresten sin? 
Det er virkelig helt bak mål at hun løper ut for å takle utpressing fra den bitre eksen sin mens verden går under. 

Sesong 8 av 24 gir oss lite nytt, og koker suppe på gamle terrorist-spiker. 
Likevel er de faste grepene på plass for å skape såpass mange cliffhangere at man ikke gir fullstendig f. 

Den åttende sesongen er grei underholdning hvis du aldri har sett 24 før, for dens aller største svakhet er at den ikke engang prøver å by på noe nytt. 
",1
"Merlin S2
Et spennende eventyr det er verdt å se! 

Det er langt mellom de gode eventyrene på tv og jeg koste meg virkelig da jeg så sesong to av The Adventures of Merlin. 

Andre del av historien om den unge trollmannen Merlin er et flott eventyr med humor og glimt i øyet. 

Serien tar et skritt opp fra den første sesongen med tanke på handling og spenningskurve, og skuespillerne har vokst samtidig som deres rollefigurer har utviklet seg. 

For de som ikke har sett sesong en av The Adventures of Merlin så kan jeg fortelle at serien handler om legenden om Kong Arthur og Merlin lenge før Arthur ble konge av Camelot. 

Det er Arthurs far Uther Pendragon som hersker over byen og han har forbudt bruken av magi i hele sitt kongerike. 

Vi møter Merlin som en ung og uerfaren trollmann som gang på gang må redde Camelot fra undergang. 

Et vanskelig løfte 

Kong Uthers krig mot trolldom og magi vedvarer i sesong to. 
Merlin fortsetter å bruke magi for å redde både Camelot og Arthur fra ulike farer. 
Samtidig må han skjule hvilke krefter han virkelig har slik at ikke Kong Uther dømmer ham til døden for bruk av trolldom. 

Den mektige dragen Kilgharrah holdes fortsatt i fangenskap i grottene under Camelot. 
Når Merlin må spørre dragen om hjelp til å redde byen, må han til gjengjeld love dragen noe han er redd han kommer til å angre på. 

Han finner også ut nye ting om seg selv og oppdager hittil uante evner. 

I sesong to av The Adventures of Merlin får Kong Uthers myndling Morgana problemer med hvem hun skal være lojal mot. 
Når magiske krefter manifesterer seg i henne begynner hun å se Kong Uther i et nytt lys. 

Vi møter også en ny rollefigur som ønsker å vri Morganas tvil til sin fordel. 
Morgause er en heks med en vendetta mot Uther, som prøver å vende Arthur og Morgana mot kongen. 

Jeg synes Emilia Fox gjør en god rolle som hevnlysten heks. 
Det er dessuten gøy å få inn en kvinnelig skurk som både kan trylle og svinge med sverd! 

Morgause sin innflytelse over Morgana, samt et gjensyn med den lille druidegutten Mordred, får store konsekvenser for fremtiden. 
Merlin står dermed ovenfor enorme utfordringer og han må gjøre flere valg han ikke ønsker å ta. 

Spennende karakterutvikling 

Serien fortsetter i samme form som tidligere, med en avsluttende episode hver gang, samtidig som vi har den røde tråden om Arthur og Merlins merkverdige skjebne. 

For min del synes jeg det kunne vært større fokus på hovedhandlingen. 
Enkeltepisodene er alltid underholdende, men jeg vil gjerne vite mer om den store historien som ligger bak. 

Jeg blir til tider også litt lei av Uthers gamle vise om at trolldom og magi er ondt og må utryddes. 
Heldigvis får vi også nye historier. 
Vi får blant annet høre mer om Arthurs fødsel og dronningens død. 

Vi får også vite den virkelige grunnen til at Uther hater magi. 
Det viser seg at kongens rulleblad ikke er så plettfritt som han gir uttrykk for. 

Det virker som at både skuespillerne og rollefigurene deres har blitt bedre kjent med hverandre i sesong to av serien. 
Arthur og Merlin fortsetter med sitt ertende og småkranglete forhold, men det blomstrer samtidig frem et dypere vennskap under som av og til skinner gjennom. 

Jeg liker samspillet mellom de to veldig godt. 
Sammen bringer de en varm humor inn i serien som gjør den ekstra koselig. 

Arthur og tjenestepiken Guinevere forelsker seg i hverandre noe som får Arthur til å vokse som person. 

Han kan fortsatt oppføre seg som en overlegen og arrogant rikmannsgutt, men han utvikler seg også til å bli et mer sympatisk menneske. 

God som trollmann 

Hovedrolleinnehaver Colin Morgan gjør en utrolig god jobb som den klønete, men sjarmerende trollmannen. 
Merlin er en veldig morsom figur det er lett å bli glad i. 

I sesong to må Merlin kjenne på emosjoner som sorg, smerte og tap. 
Morgan mestrer dette følelsesgalleriet godt og jeg synes han fremstår som en mer dyktig skuespiller enn i første sesong. 

Colin Morgan er bare 24 år, så det blir spennende å følge med på karrieren hans fremover. 
Inntil videre er jeg imidlertid fornøyd med å se ham som Merlin i dette fantastiske eventyret. 

Sesong tre av serien vises for tiden i England og en fjerde sesong er også planlagt. 
Det er dermed masse å glede seg til fremover! 
",1
"The Unit S04
Knall action - halvgjort drama. 

-I love my work 

Ordene tilhører Sergeant Major Jonas Blane (Dennis Haysbert) som fornøyd konstaterer at neste oppdrag er tilnærma umulig. 
Selvfølgelig elsker han jobben sin, det er jobben de fleste unggutter ville drømt om å ha - hvis de bare hadde vært klar over at den fantes. 

Militære universalgenier 

Blane leder The Unit - en amerikansk militærenhet som ikke eksisterer på papiret. 
Gjengen befinner seg alltid der dritten treffer vifta med størst kraft, og har ansvar for at ting ordner seg på best mulig måte - for USA. 
De har ikke bare license to kill, de har license to do whatever. 
Naturlig nok, siden konsekvensene av et mislykka oppdrag ofte har semiapokalyptiske proposjoner. 

Se også: 
Anmeldelse av The Unit S03 

Vi følger de fire militære universalgeniene i The Unit på oppdrag i alle verdens avkroker. 
Problemer med en anthrax-lab i Uzbekistan? 
Send The Unit. 
Slemminger selger plutonium i Kosovo? 
Send The Unit. 
En gammel holocaust-lege gjemmer seg i Belgia? 
Du skjønner greia. 

Men selv om du er en slags Mac Gyver/Rambo/Jackie Chan/James Bond-hybrid som snakker femten språk flytende er kona di nervøs når du er ute på oppdrag. 
Et aspekt som er et viktig element i The Unit. 
Gjengens bedre halvdeler er via godt med plass, og gir tiltrengt - men ikke alltid vellykka - pusterom mellom all actionen som er seriens bærebjelke. 

En annerledes sesong 

Har du fulgt med på The Unit siden starten, vil du legge merke til at avslutningssesongen skiller seg noe ut fra resten. 
Gjengen er ikke lenger stasjonert på Forth Griffith under påskudd om å være militære papirflyttere, men holder nå til i California med flybransjejobber som skalkeskjul. 
Et skalkeskjul som må sies å virke mildt sagt lite gjennomarbeida med tanke på hvor grundig alt annet blir gjort. 

Gruppa har gått fra kvintett til kvartett etter at Hector Williams ble drept på oppdrag i slutten av sesong tre. 
Bridget Sullivan (Nicole Steinwedell) blir med - men bare som assosiert medlem - noe som føles som et litt krampaktig forsøk på å gi The Unit et kvinnealibi. 

I tillegg er militærkonenes roller forandra. 
Der de tidligere skulle bidra til dynamikk ved å være sentrale i de mer hverdagslige situasjonene, er de nå involvert i actiondelen av serien i langt større grad. 
Serien fokuserer fortsatt på forholdet mellom The Unit-medlemmene og konene deres, den nye unntakstilstanden de lever i gir bare ikke store rom for trivialiteter. 

Se også: 
Anmeldelsen av 24 S08 

Helt greit, det er ikke akkurat i de hverdagslige scenene The Unit har hatt sin styrke. 
Det blir litt for tynt og lite helhjerta - potensielt interessante konflikter blir ikke ordentlig fulgt opp når ingenting står i fare for å gå i lufta. 
Vil du se vellagde og spennende kontraster mellom ekstremliv og familieliv er det nok å velge i. 
Sopranos og Breaking Bad for å nevne to av de beste. 
The Unit vinner nok flest venner på ekstremlivet i seg selv. 

Den største forskjellen fra de tidligere årene er likevel dramaturgien på sesongnivå. 
Episodene er fortsatt avsluttende, men den røde tråden er langt mer synlig enn den tidligere har vært. 
Uten å avsløre for mye kan jeg si at det tidlig i sesongen utkrystalliserer seg en slags hovedskurk, og at jakten på han blir det overordna målet. 
Dette er et grep som fungerer flott, det er med på å skape en naturlig fremdrift og å gi serien et mer helhetlig preg. 

Mer action - mindre drama 

Som ren actionserie er det liten tvil om at The Unit leverer varene. 
Actionscenene kommer tett som hagl, men føles likevel alltid relevante. 
De er varierte, stramt regisserte, og taktikkelementene er gjort forståelig for oss vanlig dødelige uten at det virker altfor forenkla. 
Manusforfatter Eric Haney har selv vært medlem av Delta Force, og klarer i alle fall å overbevise meg om at dette er the real deal. 

Spenninga er det heller ikke noe å si på. 
Det er alltid ei bombe som er i ferd med å detonere eller et gissel som skal til å bli halshugd, men det føles likevel ikke repeterende. 
Og det er godt gjort. 
Overdreven patriotisme holder de seg også stort sett unna, og det er enda bedre gjort. 
Dette er tross alt en gjeng som har som overordna mål å beskytte USA. 

Så får vi heller se gjennom fingrene på at skurkene er sjukt unyanserte, og at våre helter til tider virker litt vel skuddsikre. 
Det har ikke så mye å si. 

Det som derimot er irriterende, er tanken på hvor god denne serien kunne ha vært hvis manusforfatterne hadde lagt litt mer arbeid i de hverdagslige situasjonene. 
Eventuelt sett at dette ikke funker helt som det skal, og kutta ned på dem - noe de tross alt har gjort til en viss grad i sesong fire. 

Men bevares - jeg har blitt underholdt. 
Og tar du serien for det den er - en actionserie - er det sannsynlig at du blir det også. 
Du må bare være forberedt på at du begynner å tenke at jobben din er ufattelig kjedelig. 
",1
"Weeds S05
Morosam, spennande og dørgande kjedeleg. 

Når herlege, prisbelønte Weeds går inn i sin femte sesong, rotar dei det litt til med figurane eg elskar. 

Som hardcorefan av serien har eg allereie vore gjennom ein litt ujamn fjerdesesong. 
Nancy Botwin (Mary-Louise Parker) og familien har forlate alt dei kjenner, og har starta på nytt i den vesle hamnebyen Ren Mar, rett ved grensa til Mexico. 

Nancy har rota seg bort i Esteban Reyes, som er både ordførar og narkobaron, og ho har blitt gravid. 

Det er bra, for då førre sesong slutta, hadde Esteban eigentleg planar om å drepe ho. 
I denne sesongen skal altså Nancy ha barn med Esteban. 
Esteban er usikker på kva han skal gjere med ho. 

Nancy har trass alt tysta om narko- og menneskesmuglebusinessen hans til CIA. 

Bifigurar utan ei god historie 

Ungane til Nancy, eldsteson Silas (Hunter Parrish) og yngsteson Shane (Alexander Gould), sine nye liv durar vidare. 

Silas vil starte lovleg medisinsk marihuanabutikk saman med Doug. 
Shane er framleis den pliktoppfyllande, smarte og etterkvart gløymde sonen som forsvinn djupare inn i sitt mørke sinn. 

Andy Botwin (Justin Kirk) er framleis reservepappa for Shane og Silas, og drøymer endå om at Nancy skal elske han tilbake. 
Dean, Celia og fleire av dei andre bifigurane er òg framleis med, men opptil fleire av dei utan ei god nok historie i denne femte sesongen. 

Må ein av dei beste seriane eg veit om stagnere slik? 

For det er her problemet oppstår. 
Weeds durar vidare i nytt miljø, men med alle figurane, utan eigentleg å ha ei god nok historie til alle saman. 

Silas og Doug sitt forsøk på å starte butikk saman, for eksempel. 
Kjedeleg og uengasjerande. 
Spesielt når du er vand med at begge er figurar det tidlegare har gnistra av. 

Og så blir ein sitjande og spørje seg om Esteban-figuren rett og slett er litt for lite spennande til å vere ein så stor del av serien. 

Og så byrjar historia å gjenta seg. 
Esteban og Nancy er saman, blir sinte på kvarandre, er ikkje saman, det ordnar seg, men likevel ikkje. 
Så kranglar dei igjen, og slik går det. 

Eg blir skeptisk. 
Må ein av dei beste seriane eg veit om stagnere slik? 
Dei drar inn eit par nye figurar. 
Ein korrupt politimann, og Alanis Morisette i ei lita rolle som jordmor. 
Begge to er lite spennande og eigentleg berre irriterande. 

Spennande att 

Plutseleg, omkring midtvegs, byrjar ting skje. 

Tempoet aukar, ting forandrar seg, historia går framover og dei kjedelege bihistoriene forsvinn. 
Ting er som det skal vere igjen. 

Alle involverte partar sørgjer for at historia utviklar seg. 
Det blir spennande att. 
Eg kosar meg, ler høgt og engasjerar meg. 
Dei herlege dialogane er tilbake. 
Til og med figuren til Alanis Morisette fungerer til ei viss grad. 

Nok ein gong handlar det om at handlinga går framover utan å repetere seg sjølv, og at serieskaparane tillet seg å gjere drastiske ting. 
Det skjer mykje med Nancy, Shane og dei andre på tampen her. 

Det er spesielt når der er rom for å tone ned forholdet til Nancy og Esteban at serien skin. 
Då får nemleg birollene blomstre, og i andre halvdelen av denne sesongen gjer dei det til fulle. 
Spesielt Shane-karakteren får utvikle seg, og kler det. 

Når sesong 5 er unnagjort har andre halvdel underheldt meg så mykje at eg nesten har gløymd at det starta tregt. 
Det kan virke som om skaparane har latt kruttet vente på seg, av ein eller anna grunn. 

Sesongen opplevast som ujamn. 
Tidvis sterk, morosam og spennande. 
Tidvis dørgande kjedeleg. 
Men når siste rulleteksten går, blir eg sitjande att med ein god følelse. 

For meg endte sesongen til slutt på godsida. 
Men så er jo eg så positivt innstilt som ein fan av serien kan vere. 
",1
"Dag S01
Skakkjørte folk på godt norsk forknytt vis. 

Dag er serien hvor Atle Antonsen gir liv til en lenge etterlengtet norsk stemme: samlivsterapauten som mener alle burde bo alene. 
Serien følger Dag på jobb, hjemme og på date, og følger også hans tre nærmeste: søstera Marianne og hennes venninne Eva og kompisen Benedict. 
Ja, og selvfølgelig Dags pasienter da: rævkjørte nordmenn i døende parforhold. 

Skakkjørte parforhold er deilig å se på 

Sier sannheten 

Det første som slår meg hardt, er den nøye uttenkte dialogen. 
Her finnes ingen valker, ikke noe underhudsfett. 
Det gåes rett på de tingene vi faktisk sier, og hva disse tingene faktisk betyr. 
I tillegg kommer de knivskarpe betraktningene vi dødelige kanskje som regel holder inni oss, men som Dag, Benedict, Marianne og Eva greier å sette ord på. 

Der slo det meg at Dag kanskje er en serie om folk som greier å si hva de mener om andre folk men som ikke greier å mene nok om seg selv? 

Inspirert filming og tett klipping 

Kamerakameratene har skutt denne serien skarpt og klipt den tett, og bildet ser bra ut. 
Iblant klippes det hektisk, på grensen til manisk. 
Det å låse opp en dør trenger ikke være en Guy Richie-øvelse, men det kan jo være det. 
Delvis er serien også filmet som en drømmesekvens; kamera tiltes ovenfra og ned, nedenfra og opp, ofte på skrå, gjerne tett på. 
Det kan jo hende de mange vinklene skyldes at serien er skutt med et fotoapparat, og at fleksibiliteten på settet blir større med mindre teknologi. 
Slettes ikke noen plagsom kamerabruk, men det virker heller ikke helt som om det er ment å ha noen effekt heller. 
Annet enn variasjon, kanskje? 

Vidt forskjellige spillestiler spiller på lag 

Agnes Kittelsen har funnet sjangeren sin, tror jeg. 
Som Dags sekretær viser hun et naturlig og herlig komisk talent og sekvensene mellom Kittelsen og Antonsen blir bare bedre og bedre ettersom serien utfolder seg. 

Tuva Novotny er seriens skjønne og smarte glimt i øyet, og Antonsen leverer iblant replikker som er så tørre og naturlige at det dirrer i hjernen. 

Anders Baasmo Christiansen spiller søt og småtragisk lett som bare det, og er ikke ulik sin rollefigur i Nord. 
Spillestilen i denne serien varierer fra det Antonske selvlærte til Baasmo Christiansens Nationaltheateruttrykk. 
Alle gjesterollene i sofaen til Dag bringer inn digg variasjon, og skakkjørte parforhold er deilig å se på når det blir gjort på den gode, norske forknytte måten. 

Livsvisdom på den artige måten 

Du kan godt si at Dag er delt inn i mange små enkelthendelser eller sekvenser, og at alle disse kan summeres opp i én slags livsfilosofi eller et slags visdomsord. 
I begynnelsen av hver episode ser jeg en av Jan Stenmarks tegninger med en liten anekdote under; et slags poetisk innslag med et lite alvor i, slik som Dag er en humorserie om alvorlige ting. 

Jeg gapskratter ikke av Dag, men jeg knegger godt av de fantastiske ukorrekte poengene som kommer med jevne mellomrom. 

Gir mersmak 

Dag fyller meg etter første episode med en lyst til å se mer; de sterke fargene og de knivskarpe nærbildene av små, hverdagslige ting gir mersmak og låtene som avslutter hver episode og fører meg inn i rulleteksten er nydelige. 

Den fiktive figuren 
Dag er en stemme som absolutt fortjener en plass iblant oss. 

Dag er ute på Blu-ray og DVD nå, og består av ti episoder á 23 minutter hver. 
",1
"Community S01
Topp collegehumor ved sjarmerende Greendale Community College! 

En av de mest indie typene jeg vet om, snakker som regel litt om hvor mye han digger Community, og trekker frem Big Bang Theory og en annen serie jeg ikke kommer på navnet på som han også ser på og berømmer alle tre seriene for å vare den perfekte lengden 23 minutter. 

Jeg tenker alltid at ""du må jo ha andre argumenter for å se disse seriene?"", og nå har jeg skjønt hvorfor han ser på Community. 

Jeg får følelsen av en gryende suksess. 

Premisset 

Jeg følger selvfølgelig en gruppe utskudd med eksentriske trekk som havner sammen ved livets tilfeldigheter. 
De ledes av en bråkjekk smarting ved navn Jeff. 
Han er gira på Britta, og har blitt ufrivillig venn med aspberger-Abed. 

Dette gjør ham til leder for en kollokviegruppe som gjør sitt beste for å såvidt stå. 
Og Community skildrer denne gruppens liv på campus blant odde medstudenter og enda oddere lærere. 

Diskré gullkorn 

Community veksler greit inn på det kule med små, kjappe innskutte replikker. 
Gjerne mens en annen holder det gående med jabbing. 
Denne kunsten er det flere som prøver seg på (hvis du hopper innom hvilken som helst av de femten første kanalene på tven din) men ikke så mange som greier. 
Community mestrer det. 
Community kunne holdt foredrag om kunsten å levere gylne kommentarer på en akkurat diskret nok måte. 

Forresten: det er deilig å slippe all den masete overgangsmusikken som har forpestet store deler av serieverdenen. 
I Community er det the 88 som har lagd den korte og stilige vignetten mens resten av musikken forsiktig smyger seg inn uten å gjøre et nummer ut av seg. 

Noe av det mest forstyrrende jeg vet om i serier, er overganger som musikalsk høres ut som husbandet i Beat for Beat. 

Gamle og nye helter 

De foreløpige høydepunktene er overraskende nok mange, og jeg nevner den solbrune, hvithårede Chevy Chase som putter æmlis i gæmlis som den selvsikre, selvhøytidelige og pompøse Pierce med sju ekteskap på samvittigheten; 

den totalt skjønne Nichole - svart høyenergistudent med smittsomt humør; 

Troy - tidligere ""prom king"" og idrettshelt som på ny skole ikke er den kuleste lengre; 

professor Duncan - en slags professor Ringo Starr; 

den helt syke Chang - spansklærer og sadist; 

og sist, men ikke minst: 
Abed - den palestinsk-amerikanske tv-slaven med aspberger på maks styrke. 

En gryende suksess 

Community kunne vært den serien som spilles inn vegg i vegg med alle skitseriene og tjuvlytter med øret mot veggen for å lære seg triksene. 
Men siden veggen er såpass tjukk, blir de nødt til å improvisere for å bli ferdig innenfor tidsfristen. 
Og som ved et lykketreff blir den mye bedre enn alle skitseriene, fordi de må ty til egen galskap og relativt ukjente, men gode skuespillere. 

Slik er ikke virkeligheten, men det er den følelsen jeg får når jeg ser på. 
Og det er deilig å begynne å se en serie jeg får følelsen av er en gryende suksess som skal vare og vare og vare. 

Community er ute på DVD nå og anmeldelsen er basert på de første ti av i alt 25 episoder. 
",1
"Star Wars:The Clone Wars S02 

Episk lasersverdsvingende action! 

Den andre sesongen av Star Wars: The Clone Wars er nå ute på Blu-ray og DVD. 

Den er ett hakk bedre enn den sesong 1, og bør være en selvfølgelig investering for alle som elsker den første runden med filmer fra 1977, 1980 og 1983. 

The Clone Wars ligger nemlig mye nærmere originalene i form, innhold og kvalitet enn den andre trilogien som George Lucas regisserte rundt årtusenskiftet. 

Kamp mot mørke krefter 

Historiene i sesong 2 dreier seg stadig om jediriddernes kamp mot mørke krefter i universet. 

I de første episodene ser vi hvordan dusørjegeren Cad Bane, en herlig figur, forsøker å få tak i informasjon gjemt i holokroner, informasjonskapsler som kun kan åpnes av jediriddere. 

Senere får vi blant annet oppleve det gigantiske Godzilla-lignende monsteret Zillo Beast, og vi får møte en ung Boba Fett på hevntokt! 

Episke eventyr 

De fleste episodene er enkeltstående, og forteller spennende historier om den klassiske kampen mellom det gode og onde, der jediriddernes kule krefter utnyttes til fulle. 

Vi følger som regel Obi-Wan Kenobi, Anakin Skywalker og hans gode lærling Ashoka Tano på actionfylte reiser til fantastiske planeter. 

Alt er stort i Star Wars-universet, og jeg får følelsen av å være med på episke eventyr, akkurat slik de første filmene gjorde. 

Overraskende høy standard 

Animasjonen av The Clone Wars er kanskje ikke på Pixar-nivå, men jeg synes den holder en overraskende høy standard til å være en serie, der hver sesong teller 22 episoder x 22 minutter. 

Det ser enda bedre ut på Blu-ray enn på TV, ikke bare på grunn av bedre oppløsning, men fordi episodene presenteres i det klassiske bredformatet 2.35:1, ikke vanlig 16x9 som NRK3 har vist. 

God norsk dubbing 

På både Blu-ray og DVD kan du velge om du vil se serien med engelsk eller norsk tale. 

De fleste av oss vil selvsagt foretrekke engelsk, men mindre barn vil kanskje heller høre norsk enn å lese undertekster. 

Den norske dubbingen er svært godt gjennomført, med alle vokaleffektene som i den engelske utgaven. 

Elektrisk tortur 

Men er Star Wars: 
The Clone Wars egentlig en serie for barn? 
Jeg lar mine sønner på 5 og 8 se den under tvil. 

Noen av episodene er nemlig ganske brutale, blant annet med bruk av elektrisk tortur. 

Volden har blitt gradvis grovere siden starten i sesong 1. 
Likevel er serien utstyrt med 7-års grense i Norge. 

Ny trilogi? 

Det finnes de som mener at det kun er et spørsmål om tid før George Lucas setter i gang en ny Star Wars-trilogi. 

Både Harrison Ford, Mark Hamill og Carrie Fisher er jo fremdeles blant oss, og i full stand til å spille eldre versjoner av Han Solo, Luke Skywalker og Prinsesse Leia, eller Dronning Leia, som hun sannsynligvis vil være. 

Lasersverdsvingende action 

Hvis dette stemmer, håper jeg Lucas ser nøye på Star Wars: The Clone Wars, som han er utøvende produsent for. 

Den siste filmtrilogien bar nemlig preg av at han har glemt noe av lekenheten i det fantastiske filmuniverset han var med på å skape. 

Det finnes i fullt monn i The Clone Wars, med interessante figurer, fantasifulle historier og masse lasersverdsvingende action! 

Hva synes DU om Star Wars: The Clone Wars? 
Kommentér under 
",1
"Millenniumtrilogien
Den komplette tv-versjonen yter bøkene mer rettferd enn filmene. 

Bøkene i Millenniumserien skulle egentlig bli én spillefilm (Menn som hater kvinner) og tv-serie (Jenta som lekte med ilden og Luftslottet som sprengtes), men så ble Menn som hater kvinner sett av så overveldende mange på kino over hele Norden at beslutningen ble å lage spillefilm av de to resterende filmene også. 

Allikevel ble det spilt inn hele 480 minutter film, altså åtte timer, som skulle bli sendt som tv-drama. 

Og nå, kløktig plassert rett før jul, ligger The Complete Stieg Larsson Millennium Trilogy på DVD og Blu-ray i hyllene. 

Jo mer, jo bedre 

Tv-serien er oppdelt i seks deler og er utvidet med omtrent førti minutter per film. 
Tilsammen er det snakk om 120 minutter med materiale som er eksklusiv for tv-versjonen. 
Og det elsker jo selvfølgelig jeg. 

For mange tråder, for liten tid 

De 120 ekstra minuttene som har kommet tv-versjonen til gode, er virkelig et gode. 
Larssons univers er stort og omfattende, med mange figurer og mange hensikter. 
I filmene har ikke alltid drivkraften til figurene vært like tydelige, og som Birger sier i sin anmeldelse av Jenta som lekte med ilden: 

«...filmen har et tåkete plott, som er avhengig av en rekke fantastiske sammentreff for å fungere, og mangler samspillet, siden de knapt møtes. 
Miljøskildringene og skuespillet er bra, men det halter på manusfronten.» 

Om Luftslottet som sprengtes sa Birger: 

«Det er mange tråder som skal spinnes sammen i Luftslottet som sprengtes, og jeg ser et fellestrekk: 
For mange figurer, for liten tid! 
Selv om spilletiden er 2 timer og 25 minutter, er det umulig å skape sekvenser der vi rekker å bry oss særlig om personene vi møter.» 

Kunne tålt enda mer 

Tre spillefilmer var nok ikke den rette formelen for Larssons bøker. 
Tv-versjonen gir mer mening, siden den bare gir begivenhetene mer tid generelt. 
Jeg går ikke inn i detaljer på hva utvidelsen består av, men grovt sagt er det litt mer av alt. 
Litt mer Salander, litt mer Blomkvist, litt mer bakgrunnsinformasjon, litt mer relasjoner mellom figurene og litt mer skurker. 

Den svenske forsvinningssaken som baller på seg til å bli en nasjonal skandale er spennende nok til å tåle åtte timer, og det kunne vært enda mer til. 
Faktisk så er det enda noen tråder som gjenstår. 

Tv-versjonen yter Stieg Larssons bøker mer rettferdighet enn filmene, og da har du som ikke ble helt tilfredsstilt i kinosalen noe godt i vente hjemme, foran din egen skjerm. 

The Complete Stieg Larsson Millennium Trilogy er ute på dvd og Blu-ray nå! 
",1
"Vampire Diaries S01
Uoriginal vampyr-smørje for fjortisene 

Ta én del Twilight, én del True Blood, bland det med djvelskapen man kan finne på en amerikansk High School, og du har Vampire Diares. 

I Vampire Diaries møter vi tenåringen Elena, som forelsker seg i den nye gutten i bygda, Stefan. 
Stefan er blek, mystisk, og blir rar i øya ved synet av blod. 
Vi skjønner fort hvor dette bærer hen. 

Vampyren Stefan har nemlig returnert til den lille byen Mystic Falls for å prøve å leve et normalt liv. 
Dette går ikke helt etter planen, og Elena skjønner raskt at den nye gutten i bygda ikke er som alle andre. 

Det viser seg også at Stefan er opphengt i eksen sin fra 1800-tallet, og tror du jammen ikke Elena er klin lik henne. 
Mystiske greier. 

Stefan får dessuten besøk av kjekkas-broren sin Damon som også er vampyr, men bare av den slemme typen. 

Skamløs stjeling 

Vampire Diaries er basert på boken med samme navn av forfatteren L.J Smith, og kom ut så tidlig som i 1991. 
Det måtte tydeligvis noen foregangsmenn til før det kunne lages serie av Vampire Diaries, og da er det bare synd at skaperen Kevin Williamson stjeler så heftig og skamløst av de andre seriene og filmene som banet vei for sjangeren. 

Når man først skal stjele må man gjøre det med stil. 
Vampire Diares skriver av leksene til Twilight og True Blood, men får fortsatt ikke gode karakterer. 

Det som burde stå sentralt i en vampyrserie av nyere dato er enten kjærlighet eller lidenskap. 
Dessverre er Vampire Diares for opptatt med fjortisdrama og skvette-scener. 

Forutsigbar smørje 

Både Stefan, Elena, og Damon er uinteressante karakterer som man egentlig ikke bryr seg noe særlig om, men slik blir det ofte når det eneste de bygges på er kjedelige personlighetstrekk som aldri utvikler seg. 
Kombinér dette med en fortelling som aldri overrasker og et manus som aldri utfordrer, og du har ganske middelmådig tv-serie. 

Jeg skal likevel ikke være for hard mot Vampire Diares, for den er ikke fullstendig uten underholdningsverdi. 
Jeg kan fortsatt sette pris på tenåringsdrama med et hint av håpløs kjærlighet og kjekke mannfolk. 

Det er absolutt mulig at noen vil kose seg med serien, og med noen mener jeg vel egentlig noen litt yngre enn meg. 
Kanskje er dette serien for de som enda er litt unge for True Blood? 
Det er jo langt fra det dårligste som går på tv for tiden, og kan fint brukes til å fylle litt dautid hvis man enda hungrer etter vampyrkåte tenåringer og tørste blodsugere. 

Men for å være helt ærlig, hadde jeg heller kjørt en Twilight-maraton og kost meg med en vampyr jeg faktisk kunne forelska meg i. 

(Anmeldelsen er basert på første del av sesong 1 
",1
"Supernatural S05
Skremmende godt om Lucifer og dommedag. 

Sesong fem av Supernatural er bra, men burde vært siste sesong i serien. 
Ikke fordi jeg er lei av de to demonjegerne Dean og Sam Winchester, men fordi jeg tror sesongens avslutning ville blitt så mye bedre! 

Som du hører på navnet så er Supernatural er en serie med et godt fotfeste i det overnaturlige. 

Vi følger brødrene Sam og Dean mens de prøver å holde verden fri fra demoner og andre lumske krefter som skaper trøbbel. 

Dette byr på mange spennende og skremmende øyeblikk! 

Djevelen er løs! 

Sesong fem starter der nummer fire slapp. 
Sam ble lurt av demonen Ruby til å åpne fengselet som holdt selveste Lucifer i helvete. 

Med en hevngjerrig Lucifer på frifot, står Dean og Sam nå på dørstokken til apokalypsen. 
De aner ikke hvordan de skal klare å stoppe djevelen og redde verden. 

Oppe i alt dette har Dean store problemer med å stole på Sam fordi han tok Rubys ord over Dean sitt da det gjaldt som mest. 
Brødrenes forhold må derfor gjennom en stor prøvelse, og dette gir den femte sesongen litt dybde som jeg liker godt. 

Gode skuespillerprestasjoner 

Sesongens store slemming er som sagt djevelen sjøl. 
Han gis form av Mark Pellegrino, som mange sikkert husker som Jacob i tv-serien Lost. 
Pellegrino gjør en veldig god rolle som Lucifer og fremstiller djevelen nesten litt sympatisk til tider. 
Vi forstår hvorfor Lucifer er sint på Gud og vil ha hevn. 
Han føler seg forrådt av den han var mest glad i . 

Det er nok mulig at jeg ble litt lurt av Lucifers vinnende vesen. 
For selv om jeg forstår ham er han jo likevel ond og slu jævel. 

Våre to hovedpersoner fortsetter å være like gode som tidligere i serien. 
Jensen Ackles er fortsatt like kul som den eplekjekke Dean og jeg synes han kanskje er enda bedre i denne sesongen. 

I sesongens første episode forteller Dean til Sam at deres brødreforhold er ødelagt for alltid. 
Dette et strekt øyeblikk som tolkes godt av Ackles og som viser en interessant side av både rollefiguren og skuespilleren. 

Jared Padalecki er på sin side også god som Sam. 
Jeg tror på hans sjelelige kvaler og dårlige samvittighet over det han har gjort. 

Burde endt her 

Jeg kjeder meg aldri med Supernatural. 
Som den pingla jeg er blir jeg snarere skremt. 
Supernatural handler jo om det okkulte og da er det klart at litt elementer av skrekk må til. 

Heldigvis så synes jeg Supernatural klarer å være spennende og skremmende uten å falle for klisjeer. 
Hvis vante skrekkklisjeer er inne i bildet, gjøres det med humor og glimt i øyet, noe jeg synes fungerer veldig bra. 

Selv om jeg ble underholdt av Supernatural synes jeg likevel at serien burde ha blitt avsluttet med denne sesongen. 

Uten å avsløre for mye så kan jeg si at det virker som om serieskaperne er redde for å ta livet av noen av rollefigurene, siden de skal være med i neste sesong. 
Avslutningen på sesong fem hadde nok fått mer trøkk om skaperne hadde avsluttet serien her, og turt å ta farvel med rollefigurene. 

Jeg blir derfor sittende igjen med en følelse av at serien legger opp til at dette skal bli den store avslutningen, men deretter trekker det tilbake. 

For all del, jeg skal ikke si nei takk til en ny sesong med overnaturlig underholdning. 
Supernatural er fortsatt en skremmende god serie! 
",1
"Human Target S01
Action, eventyr og den rette dosen humor. 

For å sitere hovedpersonen Chance: 
«It's 2010. 
Everybody's got a gun.» 
Det er derfor han han har jobben sin. 

Visuelt er Human Target helt fantastisk 

Livvakt m.m. 

Christopher Chance er en slags supermann. 
Han har ingen superkrefter, men til sammen har han så mye kompetanse på vidt forskjellige områder at han kan improvisere og overleve enhver situasjon. 

MacGyver, tenker du. 
Du er inne på noe. 
Men Chance nøler heller aldri med å skyte. 
Han gjør alt som skal til for å beskytte de som hyrer ham. 
Og hyrer du Chance, da har du virkelig prøvd alt annet. 

Human Target er med andre ord en slags utvidet livvaktserie fra mannen bak apokalypseserien Jericho; Jonathan E. Steinberg. 
Egentlig er Human Target en tegneserie fra DC Comics, og tvserien er inne i sin andre sesong på FOX. 
I høst har vi kunnet se sesong én på TVNorge. 

Skulle fått Emmy 

Actioneventyr er den helt rette merkelappen å klistre på Human Target. 
Jeg kan ikke huske å ha sett en serie som er så glad for å være et reinspikka actioneventyr og som koser seg så mye med alle klisjeene og actionelementene! 

Musikken minner meg om et hvilket som helst Indiana Jones-eventyr, og er komponert av Bear McCreary. 
McCreary fikk en Emmy-nominasjon for Human Target-musikken, og det irriterer meg at han ikke vant når jeg ser Human Target. 
Det hadde han fortjent. 
For dette er allerede en klassiker, spilt inn av et ensemble på opptil 90 personer. 
Se også opp for McCreary i de kommende seriene The Cape og The Walking Dead: han komponerer heldigvis musikken i disse også. 

SE OGSÅ: 
En verdig og vakker avslutning på sci-fi-eventyret: 
Battlestar Galactica S04. 

Engasjerende karer og flate damer 

Rollene i Human 
Target fylles av: 

SE OGSÅ: 
Freddie Kruger er tilbake! 
A Nightmare on Elm Street (2010) 

Tilsammen utgjør disse tre et stjernetriangel og gjør de andre birollene uvesentlige. 
Bortsett fra skurkene da. 

Damene i serien er enten: 

Trekk for flate, frustrerte damer, Human Target. 

En klar anbefaling for sofakroken i jula 

Visuelt er Human Target helt fantastisk, og er et glitrende eksempel på hvordan actioneventyr skal se ut i dag. 

Mye variasjon, kostbart utseende og glimrende hovedpersoner - det er bare å glede seg til sesong to! 

Anmeldelsen er basert på de første 8 av i alt 12 episoder i sesong én. 

Human Target er ute på dvd og Blu-ray nå, og anmeldelsen er basert på Blu-ray-utgaven. 
",1
"Koselig med peis
En serie jeg er glad jeg har sett! 
",1
"Wallander
Vakker krimserie fra BBC med tredagersskjegg. 
",1
"Ashes to Ashes S02
Godt spilt - dårlig skrevet. 

Premisset først: 
Alex Drake (Keeley Hawes) er en politikvinne som blir skutt i hodet i 2008 for så å, på uforklarlig vis, våkne opp i 1981. 
Hun fortsetter jobben sin i London-politiet - 27 år tidligere - og starter en noe forvirrende kamp for å komme seg tilbake til sin egen tid. 

Jeg kunne tenkt meg og sett Ashes to Ashes uten halvgjort tidsreisetull, og heller som en rendyrka krimserie satt til tidlig åttitall 

I sesong to har ett åttitallsår gått (mens 2008-klokka bare er skrudd noen få timer frem), men Drake løper fortsatt rundt med skulderputer og høyt hår - en fange av åttitallet. 
Sjefen hennes, Gene Hunt (Philip Glenister), er en knallhard men ærlig politimann som også var med i serien Ashes to Ashes er en spin-off av, nemlig Life on Mars. 

Der har du det - konseptet bak en av de mest populære seriene på de britiske øyer de siste åra. 
Noe fungerer - mye tryner. 

LES: 
Vakker krimserie fra BBC med tredagersskjegg: 
Wallander 

Vakkert men uutnytta åttitall 

Tidskoloritten i Ashes to Ashes er så gjennomført og god at jeg med jevne mellomrom tar meg selv i å glemme at den faktisk er spilt inn i 2008. 
Dette ER 1982, fargene, håret, antrekkene, bilene, musikken og interiøret. 
Si hva du vil om åttitallet, men det hadde sin sjarm - i alle fall når man har fått det litt på avstand. 

En av tidenes mest idiotiske kriger, den om Falklandsøyene, utgjør et historiske bakteppe som ikke blir utforska i særlig grad. 
Men den generelle misnøyen med tingenes tilstand som råda hos store deler av den engelske befolkninga er tydelig. 

Litt av problemet til Ashes to Ashes er likevel at potensialet som ligger i tidsreise til nær fortid-konseptet ikke blir utnytta. 
Drake glir ubesværa inn i et 1982 hun sist besøkte som lita jente. 
Den største forskjellen mellom tidsepokene når det gjelder politiarbeid er tydeligvis forbryterprofilering, noe som blir fremstilt som borderline heksekunst på tidlig åttitall. 
Merker at jeg sliter litt med å svelge mangelen på tidsepokerelaterte vanskeligheter når konseptet først er som det er. 

I tillegg faller flere av ""med fasit i hånd""-poengene tungt til jorda. 
Et eksempel: 
En sarkastisk politibetjent utbryter ""what's next - that Elton John fancies blokes"". 
For det første: 
Elton John sto fram som biseksuell i 1976. 
For det andre: 
Har Elton John på noe som helst tidspunkt vært en erketypisk mannemann, noe utsagnet nødvendigvis impliserer? 
Slett manusarbeid kalles det. 

Les: 
En serie jeg er glad jeg har sett: 
Koselig med peis 

Unødvendig tidstull 

Gjennomgangstemaet i sesong to er politikorrupsjon, og selv om episodene til en viss grad kan ses hver for seg er det Hunts tilsynelatende umulige kamp for en renere politistyrke som er det mest interessante rent historiemessig. 
Hele seriens røde tråd 
- Drakes evigvarende søken etter å finne ut hvordan hun skal komme tilbake til fremtida - er derimot irriterende og forstyrrende. 

Drake mottar støtt og stadig meldinger fra 2008 gjennom TVer, radioer og tilfeldige personer. 
Den ene meldinga er mer kryptisk enn den andre, og hvis du syntes Lost var sparsom med å gi svar underveis skal du i alle fall være forsiktig med å ta fatt på Ashes to Ashes. 

Hele tidsreisegreia har noe uforløst over seg og kommer i veien for resten av handlinga, i stedet for å være det elementet som skiller serien ut fra de femten tusen andre britiske krimseriene på en positiv måte. 

Jeg kunne tenkt meg og sett Ashes to Ashes uten halvgjort tidsreisetull, og heller som en rendyrka krimserie satt til tidlig åttitall - det skulle gi mer enn nok å spille på. 

Glimrende Glenister 

Der manusforfatterne har feila, har de castingansvarlige virkelig stått fram og tatt ansvar. 
Philip Glenister spiller tøffingen Gene Hunt så det er en fryd å se på, og gir karakteren sin liv, dynamisk utvikling og tyngde. 
Keeley Hawes - kjent fra Spooks - står godt til Glenister, og sammen danner de et klassisk politipar med befriende subtile romantiske undertoner. 

Dean Andrews spiller Ray Carling (bad cop) og Marshal Lancaster bekler rollen som Chris Skelton (good cop). 
De to er seriens velfungerende komiske alibier, og Skeltons hårfrisyre må sies å være verdt prisen av dvden i seg selv. 

Denne gjengen, kombinert med interessante innblikk i en engelsk politimanns hverdag i 1982, gjør at Ashes to Ashes tross alt er helt streit underholdning. 
Men det kunne vært så mye mer. 

Sugen på britisk krim? 
Prøv Wallander i stedet. 

Ashes to Ashes S02 er i salg fra og med 12.1.2011, første sesong finnes allerede på markedet. 
",1
"The Sopranos S01
Ser vanvittig bra ut på Blu-ray og ruver fortsatt som en bauta! 

Den som på nittittallet begynte å løpe i tospann med Homer Simpson som den store amerikanske antihelten, var Tony Soprano. 
En ""made man""; en mafiaboss som går til psykolog. 
Og som både elsker og hater det. 

Jeg kommer til å se hele igjen. 
Og igjen. 

I dag kommer første sesong av The Sopranos i butikkene i Blu-rayversjon, og har du enda ikke fått sett David Chase sitt serieepos kunne du ikke fått en bedre anledning. 

Nok formaliteter, la meg fortelle deg hva som er så overveldende bra med denne HBO-serien som på nære nippet kunne vært en FOX-serie. 

Det beste fra klassikerne 

The Sopranos går på innsiden av mafiamiljøet på en annen måte enn hva jeg er vant med, for The Sopranos handler om mye mer; et land som har kommet seg gjennom resesjon, depresjon, kommunisthysteri og kald krig har nå et annet problem på trappene; mulighetene/luksusen/egoismen og meningsløsheten. 

Og alt dette formuleres i de interne konfliktene familiemedlemmene og kollegene har seg imellom: 
En fantastisk samling likandes figurer anført av en omvendt kong midas, en Napoleon og Ødipus som når som helst kan gå ned for fulle seil, og sammen med ham står folk som elsker ham, hater ham, beundrer ham, blir såret av ham, stoler på ham, svikter ham, prøver å drepe ham og redder livet hans. 

Dreping og oppdragelse 

Første sesong er etablering av miljø og figurer, og et pensumeksempel på hvordan en serie kan legge ut de fleste kortene på bordet for oss uten å overdrive. 
Hovedhistorien er den spirende konflikten mellom Tony og Uncle Junior, og rundt spinner kanskje ti-tolv andre bihistorier som er minst like viktige; Sopranos blander familieliv og organisert kriminalitet og likheten er slående. 

Kaffepraten og den gamle reklamen 

Den siste disken består av et uunnværlig intervju på en drøy time skuespiller og medregissør Peter Bogdanovich gjør med serieskaper Chase, hvor alt du kunne finne på å spørre om angående The Sporanos blir svart på av opphavsmannen. 

I tillegg drikkes det kaffe av enorme kopper og det gis en grundig innføring i hvordan unnfange og utvikle en tv-serie. 
For eksempel kan Chase fortelle at han aldri psykoanalyserte noe han skrev før etter at det var skrevet; dermed er det hans egne ideer som blir analysert og lagt frem på Melfis kontor. 

Family Life og Meet Tony Soprano er to fire-minutters tv-innslag som introduserte The Sopranos for det amerikanske publikummet. 
Det er artig å se hvordan det ble pakket inn og presentert før noen hadde sett det, men disse to innslagene bringer ikke akkurat noe nytt til Sopranoslegenden. 

Ekstramaterialet består med andre ord bare av et intervju, men et grundig og interessant et. 

TIPS: 
Før The Sopranos jobbet David Chase med serien Det gode liv i Alaska (Northern Exposure) som gikk på TV2 på nittitallet, og i dag slippes sesong to av denne serien på dvd. 

Slik du aldri har sett det før 

Bildekvaliteten kan ikke sammenlignes med det du har sett fra før. 
Med unntak av enkelte få støttetagninger som kanskje er filmet i dårligere lys eller med annet utstyr, er bildet skarpt, fargene deilige og lyset ekstremt godt satt. 

Takket være den imponerende bildekvaliteten på denne utgivelsen står The Sopranos fortsatt som en ruvende bauta i tv-dramahistorien. 

Lydsporet er helt fritt for egenskrevet musikk, og består kun av eksisterende og glimrende musikk som alltid vil være glimrende og som jeg mener gjør serien mer virkelighetsnær. 

Min langsiktige anbefaling 

De videre sesongene av The Sopranos vil komme på Blu-ray etterhvert, og sesong to kommer i løpet av andre kvartal i år. 
Det er helt perfekt. 
Jeg kommer til å se hele igjen. 
Og igjen. 
Den minner meg om en sommer i mitt liv som jeg alltid vil oppleve på ny, og jeg unner alle som liker tv å oppleve det samme. 

The Sopranos sesong én er i salg på Blu-ray i dag, 26.01.2011. 
",1
"Bones S05
Krimkomikk som fungerer best som drama. 

To personer løser drapsmysterier i tospann, en mann og ei dame. 
De er forskjellige som natt og dag, men jobber likevel forbløffende godt sammen - oppklaringsprosenten ligger på ganske nøyaktig hundre. 
Hørt den før? 

...karakterene er langt mer interessante enn episodeplottene 

Nå får du uansett høre det igjen, dette er nemlig Bones i grove trekk. 

Den intuitive og sjarmerende FBI-agenten Seeley Booth spilles av David Paul Boreanaz, kjent som kjekkasvampyr fra Buffy og Angel. 
Motstykket hans, Dr. Temperance ""Bones"" Brennan (Emily Deschanel), er verdens dyktigste rettsantropolog men har sosial intelligens på autistnivå. 

Sammen med resten av Jeffersonian Institute, fylt med ekstremskarpe hoder og teknologi som får en iPad til å se ut som konglene oldeforeldrene våre visstnok lekte med da de var små, gjør de livet surt for alle mordere som har vært så uheldige å etterlate seg ofre i skjellettform. 

Det er krim og komedie i en ikke spesielt skjønn forening, ispedd rause doser med kjærlighetsintriger på arbeidsplassen. 

LES: 
Ser vanvittig bra ut på Blu-ray og ruver fortsatt som en bauta: The Sopranos S01 

Mord og amor 

Sesongen starter med en Booth som nettopp har kommet tilbake på jobb etter å ha fjerna hjernesvulsten han oppdaga mot slutten av sesong fire. 
Etter noen startvansker kommer duoen kjapt inn i det igjen, og identifiserer lik, morder og motiv ved hjelp av beinfragmenter av alle slag. 
Akkurat som de har gjort i noen sesonger nå. 

Booth har, etter å ha ligget i koma, funnet ut at han er forelsket i Bones - problemet er bare å finne ut hva han skal gjøre med det. 
Dette, og et par andre romantiske dilemma, utgjør sesongens røde tråder. 

Selv om Bones - som navnet indikerer - bare fokuserer på skjellettlevninger og ikke tradisjonelle lik i alle former og fasonger, skiller ikke serien seg nevneverdig fra andre krimserier i samme gate. 
I alle fall ikke positivt. 
Man har sett det før, kanskje til og med til det kjedsommelige. 

Mordgåtene som utgjør hovedelementet i hver episode, er av høyst varierende kvalitet. 
Oppskriften er streit: 
Mistenk et par stykker feilaktig i starten - finn den egentlige morderen helt på tampen. 
Noen av mysteriene funker fint så i måte, med overraskende vendinger og fiffige konklusjoner. 
Men alt for mange er for søkte, for uengasjerende eller rett og slett for lite interessante. 

Tidenes verste? 

Komiaspektet kan derimot ikke sies å være like varierende kvalitetsmessig - det er gjennomgående lavt. 
Det er ikke spesielt morsomt den første gangen Bones tolker noe billedlig helt bokstavelig, den førtiende gangen begynner av-knappen på fjernkontrollen å se sjukt forlokkende ut. 

I tillegg må bikarakteren Daisy Wick (Carla Gallo), en Bones-idoliserende praktikant, kunne sies å være det mest anmassende, umorsomme og jævlige komialibiet som noen gang er skrevet inn i en serie. 
Jeg utfordrer alle Filmpolitiets lesere til å finne noe verre - lykke til. 

Konspirasjonsteoretikeren Hodgins (T.J. Thyne) er tidvis fornøyelig, men det er også det eneste som fungerer i humoravdelinga. 
Nå trenger ikke serier nødvendigvis å være morsomme for å være bra, men når du først prøver hardt så bør du lykkes. 
Det finnes ikke så mye som er mindre morsomt enn feilslått komikk. 

Solid grunnmur - skrøpelig hus 

Mye av serien berges av forholdet mellom Bones og Booth. 
Eller samspillet mellom Deschanel og Boreanaz - alt ettersom. 
Hvis vi gir manusforfatterne skylda for de umorsomme morsomhetene gjør de to hovedrolleinnehaverne svært solide prestasjoner. 
Det er vanskelig å unngå å bli litt sjarmert av og interessert i dynamikken de to i mellom. 

Gjennomgangsmelodien er i det store og hele at karakterene i seg selv er langt mer interessante enn de enkelte episodeplottene, og det gjør det nesten bare mer irriterende at serien ikke er bedre enn den faktisk er. 
De feiler på det som bør være enklest å gjøre bra, og da hjelper det litt lite at grunnmuren holder mål og vel så det. 

Det finnes riktignok flere høydepunkt, tre episoder skiller seg ut. 
En der vi får se gjengen undersøke det som kan være JFKs levninger, en tilbakeblikkepisode der vi får se Bones' og Booths første møte, og en der gruppa treffer sin felles nemesis The Gravedigger (Deirdre Lovejoy fra The Wire). 

Felles for disse episodene er at de leker litt med formen, og skiller seg ut fra de andre episodene rent dramaturgisk. 
Mer av det, takk. 

Bones er ikke akkurat en serie som demoniserer drapsmenn. 
For å si det veldig mildt. 
Stort sett har morderne forholdsvis sympatiske årsaker til å handle som de gjør, og noen ganger er de bare uheldige. 
Man kan mene hva man vil om dette, selv synes jeg mangelen på moralisering er behagelig, og i hvert fall å foretrekke fremfor det stikk motsatte. 

Hadde de bare lagd litt bedre episodemanus og droppa/forbedra humoren skulle jeg gjerne sett neste sesong. 
Sånn som det er nå gjør jeg heller noe annet. 
",1
"Family Guy S09
Sneier innom de fleste tabuene vi har. 
",1
"En moderne familie S01
En sympatisk situasjonskomedie fra skaperne av Frasier 

Jeg fikk dessverre ikke med meg 
En moderne familie når den gikk på TV2 i høst, emmyvinnende komedie og all ting. 
Og siden ting er som de er, regner jeg med at det er flere i den klubben. 
Greit, vekk med den dårlige samvittigheten. 
En moderne famile kommer på dvd i morgen. 

De nye familiene 

En moderne famile handler om den moderne familien hvor skilsmisser, nye ektefeller, forskjellige legninger, adopsjoner og aldersforskjeller mellom generasjonene setter preg på hverdagen. 

Det hele spinner rundt tre beslektede husholdninger med høyst forskjellig oppsett: 

A4-familien med mann, kone og tre barn. 

Familien som består av en eldre mann, en yngre kone og konas sønn fra et tidligere forhold. 

Det homofile paret og deres adoptivdatter. 

I disse tre familiene finnes det så mange motsetninger og likheter at de i praksis ikke trenger noen utenforstående for å lage helvete eller redde dagen. 
Det greier de helt fint selv. 

Serien skiller seg ut i måten den er spilt inn på, og kommer fra ingen ringere enn skaperne av Frasier; Steven Levitan og Christopher Lloyd (ikke Tilbake til Fremtiden-Lloyd!). 

Verdens kuleste fyr 

Selvfølgelig er det Al Bundy (eller Ed O'Neill som han egentlig heter) som er det mest overraskende gjensynet i rollen som Jay Pritchett. 
Denne fyren har en alfahannutstråling som jeg tror overgår alt jeg har sett, kombinert med en så naturlig kul væremåte at til og med George Clooney hadde satt seg ytterst på sofakanten. 
Jeg har ikke sett O'Neill siden Joe from Cincinnati, hvor han også satte meg ut på en mer odd og sær måte. 
Mer om det ved en senere anledning. 

Andre roller som skiller seg ut, er Phil (Ty Burrell), faren som tror han kan ungdomssjargongen og stadig må ta tak i spenninger i rommet. 
Phil er herlig, men litt forutsigbar også. 

Gloria Pritchett (Sofía Vergara) er seriens dramatiske og følelsesstyrte Columbianer, og en veldig bra sådan. 
Sønnen hennes, Manny Delgado (Rico Rodriguez), er også et funn i rollen som romantisk og veslevoksen unge. 

Det homofile paret Mitchell Pritchett (Jesse Tyler Ferguson) og Cameron Tucker (Eric Stonestreet) må også nevnes, for her er det mye homogull, både for homser og streite. 
Ferguson og Stonestreet får manuset til å høres ut som en sang, og homoarketypene har vel sjelden blitt overspilt så bra som av disse to. 

I det hele tatt byr 
En moderne famile på fine typer, bra skuespillere og artige situasjoner. 
Noen forutsigbare, noen uventede. 

LES: 
""Homofil paljett-på-limer og en masse masse halvnakne jenter"": 
Burlesque! 

Ansikt til ansikt 

Er det én ting jeg skal trekke frem som karakteriserer 
En moderne familes første sesong, så er det konfrontasjoner. 
I omtrent hver eneste episode består en av hovedhistoriene i at to av figurene blir tvunget til å konfrontere hverandre og snakke ut om det. 
Og det skjer ikke frivillig. 

Jeg synes de kunne styrt unna den krampeaktige lykkelige slutten. 

Konfrontasjonene er ikke episodenes høydepunkt, tvert imot. 
Alt det andre er morsomt, konfrontasjonene blir stort sett ""endelig få snakket ut""-øyeblikk med klemmer og forsoning etterpå og en liten sleivkommentar tilslutt. 

Og der slutter som regel serien: de hyggelige øyeblikkene med innsmygende musikk og fortellerstemmen som filosoferer om famlieverdier og en klassisk ""jeg tror jeg stua ankelen""-replikk før vi ser logoen til Steven Levitan. 
Jeg synes de kunne styrt unna den overtydelige lykkelige slutten, siden den kjennes overflødig. 

LES: 
En serie jeg er glad jeg har sett: 
Koselig med peis! 

Blikket i kameraet 

En moderne famile er aldri kjedelig å se på, takket være den aktive kamerabruken. 
Kameraet er tilstede i rommet og rett som det er ser figurene direkte inn i kameraet. 
Fint grep, synes jeg. 

Dessuten blandes det inn intervjusituasjoner hvor figurene sitter i sofaen og snakker om ditt og datt. 
Dette gir serien et hint av realisme, men aldri slik at jeg tenker at det er dokumentar jeg ser på. 
Til det er figurene for karikerte. 

Alt i alt er En moderne famile en moderne situasjonskomedie med et subjektivt kamera. 
Serien er ikke kontroversiell på noen måte, snarere trygg og god, og har det artig med familierelasjoner som per i dag er helt vanlig. 

En moderne familie er i salg fra og med 2.2.2o11. 
",1
"Secret Diary of a Call Girl S03
Underholdende om horing, vennskap og kjærlighet. 

- Jeg har hatt sex med 1036 menn. 

Dette forteller luksusprostituerte Belle uten å mukke til en potensiell kjæreste. 
Secret Diary of a Call Girl bekrefter det mange kanskje har trodd - at knulling som levebrød kan komplisere kjærlighetsforhold. 

Rollesjonglering 

Hannah Baxter (Billie Piper) er en oppegående, selvsikker, vittig og karismatisk London-jente som tjener til livets opphold og vel så det på å selge kroppen sin som eskortepiken Belle de Jour. 
SDoaCG forteller historien om hvordan hun sjonglerer disse rollene samtidig som hun pleier sosiale forhold som venn, søster, datter, elsker og kanskje til og med kjæreste. 

Å avsløre at dette ikke nødvendigvis er lett skulle ikke komme som noen voldsom spoiler. 

Tredje sesong åpner med at Belle møter opp inkognito på lanseringa av memoarene hun skrev i sesong to. 
Hun har altså fått en ny rolle å sjonglere - den som forfatter. 
Forholdet mellom henne og redaktør Duncan (James D'Arcy) er noe av det som binder episodene i sesong tre forholdsvis tett sammen, og gjør at serien nytes best i sin helhet. 

Bestevenn og ekskjæreste Ben (Iddo Goldberg) er fortsatt med, det samme er kollega Bambi (Ashley Madekwe) - nå etter hvert med kjæresten Byron. 
I tillegg flytter Belles nyseparerte søster inn, lykkelig uvitende om hva som betaler for leiligheten hun nå kræsjer i. 

LES: 
En serie jeg er glad jeg har sett: 
Koselig med peis! 

Et møkkete Sex and the City 

Secret Diary of a Call Girl er en litt møkkete variant av Sex and the City. 
Belle snakker rett som det er direkte til seeren på samme måte som Carrie Bradshaw hadde for vane å gjøre i seriens barndom. 
Uanstrengt og humoristisk sexprat, en hovedperson som både har fortellerstemme og gir ut erfaringene sine på trykk, til forveksling lik kamerabruk og overrepresentasjon av glamorøse mennesker gjør sammenligninga uunngåelig. 

Men New York er ikke London, og sexblogging er ikke prostitusjon - dermed stopper likhetene der. 

Vil du ha flere referanser? 
Værsågod: 
SDoaCG umoraliserende omgang med prostitusjon kan minne om Weeds lettbeinte tilnærming til et ikke nødvendigvis like lettbeint tema. 
I tillegg er selvfølgelig ""selv om man gjør ekstreme ting til daglig er man et vanlig menneske""-aspektet som vi kjenner godt fra blant annet Sopranos, Breaking Bad og Sons of Anarchy en viktig del av miksen. 

Pipers serie 

De 22 minutter lange episodene går fort, noe som vanligvis er et tegn på at en serie i hvert fall ikke er kjedelig. 
Det er da heller ikke Secret Diary of a Call Girl. 
Vissheten om at serien er basert på memoarene til en faktisk luksushore fra London (Brooke Magnanti) gir tyngde til handlinga, og følelsen av at man får et innblikk i en ukjent verden. 

Klassiske britiske tørrvittigheter, kurant dialog, og sist men ikke minst Billie Piper er også med på å gjøre dette til en serie man lett kan se tre episoder på rappen av. 

For ikke la deg lure av at rollelista inneholder flere navn, dette er ene og alene Pipers serie. 
Der resten av karaktergalleriet rett som det er fremstår som flatt og totalt uinteressant, lykkes Piper til fulle med å gi Belle dybden hun trenger for at serien skal være severdig. 

Jeg tviler ikke et sekund på at dama er den karakteren serien prøver å fremstille - en sterk og smart kvinne som velger å selge kroppen sin fordi hun tjener en mill i året på det. 
Samtidig evner hun å få frem forskjellene på Hannah og Belle godt, noe som kommer særlig til uttrykk i en meget god scene der hun selv skal kjøpe sex som et ledd i bok-researchen sin. 

Les: 
Sneier innom de fleste tabuene vi har: 
Family Guy S09 

Glamorøst - ikke enkelt 

Måten serien fremstiller prostitusjon på har riktignok falt enkelte tungt for brystet. 
Her er det nemlig få løfta pekefingre, og prostitusjon som sådan blir ikke akkurat granska fra sosiopolitiske perspektiver. 
Enkelte har også hevda at serien kan gjøre unge jenter lystne på å sjekke ut yrket selv. 

Men nå har det seg sånn at Secret Diary of a Call Girl først og fremst handler om én persons erfaringer - ei dame som har tjent millioner på å gjøre noe hun ifølge seg selv trives med. 

Så la nå serien handle om det, da - uten å gjøre den ansvarlig for alle dem som faktisk har fått livene sine ødelagt av verdens eldste yrke. 

SDoaCG fremstiller livet som luksusprostituert som noe glamorøst, men langt fra noen dans på roser. 
Belles problemer med å kombinere kroppssalg med normale kjæresteforhold er en evig kamp, en kamp der kjæresteforholdene har en tendens til å tape. 

Så om serien ikke nødvendigvis kritiserer eller moraliserer angående prostitusjon, oppfatter jeg at det ligger en kommentar angående den overflodavhengigheten som gjør at Belle velger bort normale samliv i bunn. 
Uten at dette på noen måte preger SDoaCG. 

Uansett er Secret Diary of a Call Girl god underholdning. 
Ikke glimrende, til det er karakterfloraen for svak i sum, men god. 
",1
"Chuck S03
Serien som eigentleg ikkje skulle overleve klarte det. 

Chuck har aldri hatt sjåartal å skryte av i USA, og har stort sett overlevd på goodwill frå folka som styrer NBC. 

Sesong 3 kom på skjermen rett over nyttår 2010. 
Då hadde hovudsponsoren av serien, smørbrødkjeda Subway, fått ekstreme mengder ""rate-our-service""-kort frå fans som ba dei ta i eit tak for å halde serien igang. 

Då må ein kanskje tolerere ekstrem produktplassering. 

Og det å få ein slags siste sjanse, når ein trur festen er over, har verkeleg fått fart på sakene. 

Vekkjer følelsar 

Den tredje sesongen av Chuck er kanskje den beste. 
Ein kan verkeleg føle at det gnistrar av karakterane og historia. 

Chuck vekkjer så mange ulike følelsar i meg. 
Spenning, drama, humor og eit karaktergalleri du ikkje kan unngå å bli ekstremt glad i. 

Historia går elegant framover i konstant utvikling, og opplevast aldri som tværande og keisam. 

Datanerden og CIA-basen 

Sjølve utgangspunktet for serien er litt søkt. 
Chuck jobbar på elektrosupermarknaden Buy More, og er tpyisk nerd. 

Han får plutseleg heile infodatabasen til CIA lasta inn i hodet ved eit uhell. 
Agentane Sarah Walker (Yvonne Strahovski) og John Casey (Adam Baldwin) skal passe på Chuck (Zachary Levi) på hans veg mot å bli CIA sitt kanskje beste våpen mot badguysa. 

Når tredje sesongen brakar laus har han fått lasta ned 2.0-versjonen av databasen, som òg gjer at Chuck plutseleg kan koreansk, Kung Fu og gitarspeling. 
Mellom anna. 
Dette er sjølve rammeverket for serien, men det spennande er jo samspelet mellom figurane, og deira opplevingar. 

Blir Chuck og Sarah endeleg kjærestar, og klarar Chuck å halde agentlivet hemmeleg for både bestekompisen Morgan og søstera Ellie? 

Hektisk slutt 

Dei fyrste 13 episodane er små, herlege høgdepunkt, alle saman. 

Perfekt underholdning. 
Og når episode 13 følast som ei vill sesongavslutning, skulle den faktisk ha vore det. 
Sesongen fekk plutseleg 5 ekstra episodar, noko som merkast. 
Der dukkar plutseleg opp eit par svake episodar, og ein hektisk, men uhyre spennande sesongslutt. 

Chuck er ikkje typisk kred-tv. 
Chuck er enkel underholdning. 

Og det er det som er så frykteleg deilig med serien. 
Eg føler at den er ufarleg, men på same tid både veldig spennande, deilig rørande, sjarmerande og morsom. 
Det handlar, når alt kjem til alt, om figurar du blir oppriktig glad i. 

Og så er jo soundtracket fabelaktig. 
Band of Horses, Imogen Heap, Vampire Weekend, MGMT, Broken Bells, The Temper Trap, Miike Snow og Datarock er berre nokre eksempel frå denne sesongen. 

Chuck sesong 
3 er beint fram herleg underholdning som varmar hjartet mitt. 
Null kred, berre masse kos 
",1
"Stargate Universe S01
Herlig action - langdryg historie 

Jeg husker veldig mye fra Stargate, nesten merkverdig mye. 
Noen filmer forsvinner uten spor, mens andre setter seg. 
Det har sikkert noe med tidspunktet i livet jeg har sett filmer på å gjøre; den rette filmen på det riktige stedet i oppveksten. 

Stargate blandet egypts fascinerende fabeldyr med heftig militær-sci-fi, og jeg har alltid likt James Spader siden. 
Kurt Russell digget jeg fra The Thing, og det var kanskje Russel som lokket meg til Stargate når jeg tenker meg om. 

...det spares ikke på effektene når det først begynner å smelle. 

Sci-fi-slektninger 

Vel, Stargate Universe (SGU)er langt fra Stargate. 
Den overliggende Stargate-mytologien er jo felles for alt som har blitt gitt ut under Stargate-navnet, og Richard Dean Anderson som spilte hovedrollen i Stargate SG-1 (serien som fulgte i kjølvannet av den første Stargate-filmen) er også med i SGU. 

I tillegg til Anderson er Lou Diamond Philips og Robert Carlyle mine eneste tidligere bekjentskaper. 

Og handlingen er lagt til et ukjent romskip i full fart gjennom universet med en drøss folk ombord. 

Anmeldelsen forsetter under bildet. 

Det hele tar til 

Air, førsteepisoden, er delt inn i tre deler. 
Her presenteres premisset for serien, som er at muligheten for å ringe opp stargaten ombord på det eldgamle romskipet Destiny har kommet, takket være funnet av en sterk nok energikilde. 

I hyrten og styrten blir Nicholas Rush (Carlyle) og en flokk andre forskere og militære tvunget til å gå gjennom stargaten og ender opp på Destiny uten noen umiddelbar mulighet for å vende tilbake til jorda. 

Det du har da, er en gjeng desillusjonerte typer som reiser i lysets hastighet. 

Brushaner i uniform 

SGU er nemlig preget av en gooood del kjedelig hanekamp. 
Det er mange alfahanner her, og serien preges av en del sarkasme og aggressive kommentarer. 
Det er ikke så kult i lengden. 

Et annet tema som SGU dveler en del ved, er besetningens trang til å gå bakover i tid og ta et oppgjør med seg sjøl. 
Når en har så mye deilig sci-fi å leke med, er det en rar prioritering. 

Rare kombinasjoner 

SGU virker i det hele tatt litt retningsløs, og det kan en si om å blande sci-fi orkestermusikk med kassegitarklimpring fra en singer/songwriter også. 

I episode 7, Earth, gjør forresten Janelle Monae en kul liveopptreden i en sekvens som foregår i en klubb tilbake på jorda. 
Men det hjelper ikke akkurat fremdriften i romskipet, der handlingen faktisk foregår. 

Action: redningen for alle tynne historier 

Når det først er action, er det skikkelig stilig action. 
Og det spares ikke på effektene når det først begynner å smelle. 
Eksplosjoner og splætt og gørr slik jeg ser i SGU kan redde en ellers litt tam episode for min del, men serien inneholder ikke så mye action som jeg kunne ønsket meg. 

Dessuten elsker jeg de enormt vakre utendørsbildene fra de forskjellige planetene besetningen besøker. 
Oversiktsbildene fra de fremmede verdenene er få, men spektakulære. 

Iblant er kameraet plassert i en liten svevende spionkule som svever rundt og dokumenterer aktiviteten i og utenfor romskipet. 
Og for å gi dette kameraet et litt mer utenomjordisk preg, er det lagt på litt skurring og filter i kantene. 
En slags ekstra kameravariant som brukes ti prosent av tida, og som jeg ikke kjøper helt. 

Evig forkjærlighet for sci-fi 

Jeg er alltid ute etter den deilige sci-fi-serien som setter meg i den rette stemninga tvert og som bare trenger å handle om noe helt annet, et helt annet sted. 

SGU tar meg dessverre ikke helt dit i første halvdel av sesong én. 
Den bruker for mye tid på frustrasjoner og maktkamp og forhistorier. 

Derfor ender Stargate Universe opp som en litt for langsom historiefortelling, nesten mer bakover i tid enn fremover i tid. 

Stargate Universe S01 slippes på dvd 16.02.2011, og anmeldelsen er basert på 8 av 20 episoder. 
",1
"Brutte Løfter S01
Klassisk og særegen advokatserie produsert av Ridley og Tony Scott! 

Brutte Løfter er en advokatserie med mye strykere, tubular bells og piano fra ekteparet Robert og Michelle King, produsert av Ridley og Tony Scott. 
(Den gikk også på TV2 i 2010.) 

Serien, som heter The Good Wife i USA, danner tre parallelle handlingslinjer: 
Alicias klienter og rettssakene som løses fra episode til episode, Alicias privatliv og selvstendighet og Alicias mann og hans kamp for anke og frifinnelse. 

...den gode, gamle Lov og rett i L.A-følelsen. 

Den gode kona 

Utgangspunktet er at statsadvokaten i Cook County blir tiltalt for korrupsjon og avslørt som horekunde. 
For korrupsjonen havner han i buret. 
Tilbake står en sveket hustru, som må forholde seg til å være kona til den utro statsadvokaten samtidig som hun selv jobber som advokat. 

Hun heter Alicia Florrick, og hun er the good wife. 
Derav seriens originaltittel. 

Litt etterforsking, litt prosedyre og litt flaks 

Brutte Løfter foregår i Chicago, hvor Alicia får jobb ved et av havnebyens prestisjeunge advokatkontor. 
Oppdragene Alicia får som nyansatt jurist er mer eller mindre direkte knyttet til hennes måte å komme over sviket på. 
Tilfeldighetene kommer tett i Brutte Løfter. 
Og det er ikke nødvendigvis en dårlig ting. 

Som så mange andre advokatserier jeg har sett, blander Brutte Løfter litt etterforsking, litt prosedyre og litt flaks; i rettssalen dukker det opp alle slags klienter med ulike motivasjoner, i bakgrunnen lurer en truende overmakt og underveis må små detaljer oppdages ved slump. 
Og når strykerne kommer smygende, oppdager Alicia noe vesentlig. 

Byen ved den store sjøen er regnet som en av verdens mektigste byer, og Alicia og hennes barn er i ferd med å kjenne på kreftene. 

Figurer jeg aldri tviler på 

Skuespilleriet og castingen er tipp topp. 
Julianna Margulies som spiller Alicia har stort sett bare ett ansiktsuttrykk, men det holder lenge i rettssalen. 
Hennes mann, Peter Florrick, spilt av Chris Noth (Mr. Big fra Sex og singelliv.) ser jeg bare i ny og ne, og han egner seg egentlig best på den måten. 

De som skiller seg ut, er Christine Baranski som senioradokaten Diane Lockhart og Matt Czuchry, som spiller den andre junioradvokaten og Alicias konkurrent, Cary Agos. 

Dessuten er Zach og Grace, Alicias barn, herlige å følge med på. 
De er ikke med så ofte, men spiller en særs viktig rolle i den store sammenhengen. 

Brutte Løfter ser og høres ut som en advokatserie bør, men selvfølgelig ikke slik virkeligheten egentlig er. 

Det er underholdning det her, ikke en slags The Wire for advokatseriene. 
Jeg kunne sikkert kritisert Brutte Løfter for å bruke i overkant mye følelsestung musikk, men farken: det hører jo til sjangeren. 

Jeg hadde rimelig lyst til å skru av Brutte Løfter og sette på Fringe i starten. 
Men etterhvert vokste serien på meg, og nå er det faktisk som å få den gode, gamle Lov og rett i L.A-følelsen jeg ikke har kjent siden nittitallet. 

Brutte Løfters grunnstemning er såpass god at den etter noen episoder viser seg å ha en vanedannende effekt. 

Sesong én av Brutte Løfter er ute på dvd nå, og sesong to har premiere på TV2 tirsdag 22.februar klokka 22:40 
",1
"Blue Mountain State S01
Collegeserie med ekstrem seksuell driv. 

Den amerikanske tv-kanalen Spikes collegeserie handler om fotballspillerne på skolen Blue Mountain States lag The Goats. 

Men aller mest om festing og puling. 

...jeg vil gjerne SE pupper og ståkuker 

Fotballidioter 

Fotball må her forstås som amerikansk fotball, og Blue Mountain State handler mye om regler og tradisjoner og denslags innenfor fotballmiljøet. 
Serien gikk på MTV i fjor, og sesong to er i gang i USA. 

The Goats er et brorskap av større eller mindre fotballidioter og de er omringet av damer som slåss om å ligge med fotballspillere. 

Omgivelsene i Blue Mountain State består av høy musikk, trange kollektiver og plastbeger og serien følger quarterbacken og slackeren Alex Moran (Darin Brooks), Sammy Cacciatore (Chris ""Romanski"" Romano) og Craig Shilo (Sam Jones III) på daglige collegeeventyr hvor en sugejobb kan redde dagen. 

Seksuelt frustrert 

Den mest utagerende delen av collegekulturen i USA skildres i Blue Mountain State: øl og sex er selve navet i serien og utenpå der igjen kommer sniffing og røyking av sentralstimulerende saker og epidemier av kjønnssykdommer. 

Serien er proppfull av sex og hud men viser det ikke direkte, bare på den aksepterte amerikanske antydende måten. 
Jeg kunne faktisk tenkt meg mer enn bare nakne rygger og store utringninger, jeg vil gjerne SE pupper og ståkuker. 
Ikke bare høre snakk om det hele tida. 

I så måte er Blue Mountain State en seksuelt frustrert serie. 
Eller den erter meg bare, og feiger ut når den skal prøve å være drøy. 

Nusja - en sentral aktør 

Til tider er Blue Mountain State riktig artig, jeg digger situasjonene som ikke er overdrevet, bare skrevet veldig bra og underspilt på den riktige måten. 

Serien skal dessuten ha skryt for originale collegevinklinger, som for eksempel den store jakten på den forsvunne lommenusja fra Bosnia, de ville runkehistoriene og ringen som forsvinner opp i nusja på en stripper. 

Skuespillerprestasjonene er i beste fall middels, og så mye mer enn det trenger en heller ikke å prestere for å spille karikerte ungdommer (jeg husker for eksempel ikke American Pie for de fantastiske rolletolkningene). 

Skuespiller og regissør Romanski har gitt seg selv den kuleste rollen. 
Han ser og høres ut som en ung Rick Moranis og har noen øyeblikk som er hysteriske. 

En annen som skiller seg ut er Thad Castle (Alan Ritchson), kapteinen på laget og en megaloman hormon-Godzilla som shotter alt som flyter og røyker alt som ryker: tenk Stiffler krysset med den gærne militærsjefen i Avatar. 

For å sette strek: 
Blue Mountain State er tålelig bra på en hjernedød dag, men kunne godt dratt på enda mer. 
",1
"Treme S01
Optimisme og kamp i en rimelig rasert by 

Det knyttet seg ikke rent lite spenning til David Simons neste prosjekt når han var ferdig med The Wire. 
I flere år hadde situasjonen for politiet, røverne og omtrent alle derimellom i Baltimore blitt skildret, og Baltimore hadde fått sin grundige hyllest. 

Denne evnen til å fange en hel by i serieform skulle Simon perfeksjonere ytterligere med Treme. 

Det finnes øyeblikk her som er helt hakeslipp. 

En rasert by 

For Treme er, som du kanskje allerede har hørt, en hyllest til New Orleans. 
Og slik tilfellet var med The Wire og Baltimore (og The Corner og Baltimore også, for den del), ble Treme spilt inn i New Orleans. 
Forskjellen mellom disse to byene er at Baltimore har sine storbyproblemer som så mange andre, mens New Orleans er så sterkt medtatt av orkanen Katarinas herjing at det mangler sidestykke i den utviklede verden i moderne tid. 

Og Treme handler om optimismen og kampen i denne rimelig raserte byen. 
En ekte by. 
En levende kulisse. 

Gir musikken sin fortjente plass 

For det første er Simons siste mesterverk overraskende. 
Det finnes enkelte øyeblikk her som er helt hakeslipp. 
I første episode kan jeg bare trekke fram det gledelige gjensynet med Clarke Peters som Albert Lambreaux, i full Mardi Gras-drakt. 
Himmel og hav. 
Jeg tror ikke jeg blunket under hele seansen. 

Musikken jeg hører i serien spilles som regel der og da, eller over et anlegg i rommet. 

Et annet overraskende element ved Treme er at musikken i seg selv til tider er nok; rett som det er bærer musikken hele sekvenser alene. 
Uten dialog. 

Jeg har aldri sett en serie tørre å la musikken tale så for seg så mye som Treme, og det elsker jeg den for. 

David Simons talent for dialog 

Dialogen er så naturlig og flyter så godt at det er vanskelig å si noe mer om den. 
Like vanskelig som det er å si noe om dialogen vi har med vennene våre. 

Figurene er fine, både de fiktive figurene og de ekte. 
David Simons kanskje fremste trekk som serieskaper er den naturlige dialogen, og i Treme har han plukket med seg noen skuespillerveteraner fra The Wire, noen som utelukkende har jobbet med film tidligere, og lokale orleaniere som bare er seg selv. 

En troverdig blanding, selv om et par figurer blir litt flate i den store sammenhengen. 

Fellesløft for cajunenes hovedstad 

Ensemblet er stort, og hovedpersonene består i en proff trombonist som sakte men sikkert må bygge opp igjen levebrødet sitt, den engasjerte men notorisk distre dj-en, indianerhøvdingen, den sinte youtubeaktivisten, det trasige musikerparet, den strevende mesterkokken og bareieren som leter etter broren sin. 

Et utvidet ensemble som til sammen får vist frem den spesielle og kriserammede byen fra sine mange sider. 

Beste kjønnsnøytrale hovedrolle: 
New Orleans! 

New Orleans må også nevnes sammen med ensemblet, for byen i seg selv har virkelig en hovedrolle. 
Byens vesen er merkbart gjennom skjermen, og fyller stua i de seksti minuttene det varer. 

Og for en sterk avslutning! 
Sorgen, gleden og fargene! 
Du bør, for ditt eget tv-seriehjertes skyld, ikke gå glipp av denne perlen. 

(PS: 
Sesong 2 av Treme hadde premiere 24.april på HBO i USA) 
",1
"True Blood S03
Sump-operaen sparer på kruttet 

Sesong to av True Blood endte med at et minimum av ro og orden ble gjenopprettet i Bon Temps. 
For alle andre enn mitt tidligere favorittpar på lerretet Bill og Sookie: 
Bill er borte, tatt vekk fra Sookie idét hun måtte en tur på badet for å fordøye frieriet fra Bill. 
Så spenningskurven stod jo litt bratt. 

Midtpunktet Sookie er blitt en bifigur. 

Varulver 

Etterhvert kom promobildene fra sesong tre, og jeg forstod at det var noe enda mer dyrisk enn vampyrer inne i bildet. 
Varulver. 
Selvfølgelig. 
Jeg leser dessverre ikke bøkene til Charlaine Harris, men søstera mi gjør det, og hun holder spoilers for seg selv. 
Derfor vet jeg aldri hva jeg kan vente meg av True Blood, og sesong tre overrasket meg ved å gjøre meg mer kjent med figurer jeg trodde jeg kjente godt nok fra før. 

Flere historier som gløder ujevnt 

True Blood følger flere historier samtidig i sesong tre, og de store, svartøyde møljeknullene som sesong to brukte i overkant mye tid på, er borte. 
Nå er figurene jevnt fordelt på flere historier. 
Et knallbra valg. 
Men ikke alle historiene er engasjerende. 

I det hele tatt er sesong tre i sumpen en tettere visitt hos figurer jeg kjenner fra før enn et møte med nye. 
Kjipt er det da å måtte melde at Bill er blitt uinteressant, Tara livstrøtt og Sookie skjøvet til siden. 
Sookie, som var hele seriens midtpunkt når jeg først ble med inn i Louisiana, er blitt en bifigur. 

Sookie spesial 

Den opprinnelige stjernetrioen Bill, Sookie og Eric har blitt omgitt av så mye maktkamp at oversikten min for lengst har tatt hatten og gått. 
Poenget er at vampyrdronninger og varulvkonger spiller ut sine kort i hytt og gevær mens undersåttene følger sin egen agenda, og en sjelden gang iblant kuliminerer det i at Sookie må ta frem spesialkreftene og sette alle skapene på plass. 

- og hva er egentlig Sookie? 
Hun har jo krefter, det har jeg sett. 
Men hvorfor har hun disse kreftene? 
Det fikk jeg endelig svaret på i sesong tre. 
Svaret er noe jeg selv aldri hadde tenkt på, og det er kanskje da jeg koser meg mest. 
Men overnaturlige krefter til tross, det er det ekstremt uredde og fandenivoldske ved Sookie som styrer skuta. 

Flere krefter kommer til 

Jason er langt på vei den herlige asfaltcowboyen han var i førstesesongen. 
Etter å ha lefla med religiøs fanatisme i toeren blir han tatt inn i varmen av Andy, og disse to teamer opp som sheriffkontorets Klabb og Babb i treeren. 
Men Jason viser også sin kanskje beste side hittil, i møte med en frøken fra skogen. 
LaFayette skal gjennom litt av hvert, men ikke overraskende skal han bevege seg hakket lengre inn i det okkulte i møte med en kjekk sykepleier. 
Dessuten skal Arlene inn i et slags Rosemary's Baby-opplegg mens Tara bare skyver i motbakke etter Eggs' død. 

I sesong to sa Sams adoptivmor at Sams familie var ""bad people"", og hvorfor får jeg et grundig svar på i sesong tre. 
Sams historie er ett av flere fokus i sesong tre, og Sam blir en figur jeg kan forholde meg til på en helt annen måte. 
Sams møte med familien lar meg møte Sam, om jeg kan si det slik. 
Og den gjengen der kreves det litt å møte. 

En utvidet serieopplevelse 

Ekstramaterialet på Blu-rayen består av fire enhanced viewing-episoder, som sparer meg for mange turer på wiki. 
Helt enkelt betyr enhanced viewing at det dukker opp... 

...tilbud på skjermen underveis i episoden som sier at jeg kan velge å se tilbakeblikk for å friske opp hukommelsen min. 
Rett tilbake til episoden etterpå. 

...små videoruter nederst i høyre hjørne hvor en av rollefigurene forklarer situasjonen sett fra sitt ståsted. 
Mens den øvrige lyden tones ned, selvfølgelig. 
Alle disse minivideoene kan jeg også se for seg under ekstratittelen 'Character perspective'. 

...bokser med tekst om ditt og datt som bare blir uinteressant sammenlignet med videomaterialet. 

'Postmortem'-sekvensen er en ørliten dokumentar om ulvene og ulvetrenerene, og er egentlig bare er en ekstremt trimmet versjon av dokumentaren 'Anatomy of a scene', som er en grundig innføring i CGI- og ulvearbeidet som gjøres før en episode som Bad Blood er ferdig. 

I tillegg kommer to episoder med kommentarspor, Snoop Doggs ""Oh Sookie""-video og 'True Blood Lines', en interaktiv meny hvor jeg kan surfe rundt og lese om alle vesenene i True Blood og hvem som er reltatert til hvem. 

Sum: 
Forseggjort ekstramateriale uten det store marsipanlokket. 

Såpeoperaens utskjelte verdi 

Det introduseres også nye figurer i sesong tre, men de færreste av disse føles viktige. 
Sesong tre gjør fortsatt greia si riktig, og jeg koser meg med det jeg ser. 

Alt er ikke helt på plass for at jeg kan si meg maksimalt fornøyd, men det trenger det heller ikke være i annen såpeopera. 
True Blood skiller seg ikke fra de andre storhetene i sjangeren når det kommer til å melke kua fra episode til episode uten å egentlig avsløre eller avslutte noe. 

Poenget er at jeg ikke kaster bort tiden min på sesong tre, Bon Temps er jo et sted jeg bare liker å være! 

True Blood leverer fortsatt min ukentlige gotiske virkelighetsflukt, og er fortsatt sexy selv om det har blitt mindre sex. 

True Blood sesong tre er ute på dvd og Blu-ray 25.5.2011. 
",1
"South Park S13
Anbefales for for deg som ikke er en nærtagende disneyelskende jødisk hvalaktivist. 

Sesong 13, det ulykksalige tallet, byr blant annet på Michael Jackson i ei lita jentes kropp, den kjente historien om den vesle jøden som ødelegger det perfekte samfunnet på ny og f***efis sidestilt med rompefis. 

Disney, legemliggjort ved en psykopatisk Mikke Mus, får på pukkelen for sin bruk av Jonas Brothers som seksuell appell rettet mot mindreåringe og Paul Watson og resten av hvalaktivistene får en hard neve rett i juvelene. 

Trey Parker og Matt Stone balanserer hårfint mellom friske perspektiver på dagsaktuelle fenomener og aggressive, hånende og usmakelige angrep på enkeltpersoner og grupper. 

Sterkt på smak 

South Park-episodene begynner som regel med en bagatellmessig problemstilling som tar av og drar på med full gass rett inn i en ny og større sammenheng. 
Parker og Stone skrur det hele godt sammen, og hvis jeg bare ser på håndverket er det svært smakfullt gjort. 
Virkemidlene kan ved første oppleves som usmakelige, men nei: 
South Park er ikke usmakelig. 
South Park er bare sterkt på smak. 

Et speil på galskapen 

Ta sisteepisoden Pee, for eksempel. 
For å gjøre en lang historie kort, har en bølge av urin oversvømt en fornøyelselspark og for å bevise at piss gjør folk aggressive, binder myndighetene fast ei ape i lenker og pisser den i fjeset. 
Den klikker selvfølgelig, piss gjør forsøksapen forbanna, case closed og apen må skytes. 
Slik holder Parker og Stone på, og isolert høres det jævlig og overdrevent ut. 

Men i den større sammenhengen er dette bare et speil på hva som har foregått i vitenskapens og religionens navn i flere hundre år, og det skjer fortsatt. 

Og Parker og Stone er blant de få som sparker skikkelig hardt mot idiotien uten å bli surpomper. 
De lager tvert imot hysterisk artige 22-minuttere av det. 

W.T.F 

WWE-episoden er også helt hysterisk, og her settes all jugingen og skrytingen i WWE på spissen. 
Hva er egentlig premisset for wrestlig? 
Hva er greia med alle bakgrunnshistoriene? 

Er wrestling egentlig noe annet, noe langt mer finkulturelt bare i en glorete og harry innpakning? 

Og hva skjer når kampen for og imot hvalfangst koker ned til kampen om seertall for Whale Watch og Deadliest Catch? 
HER ligger Parker og Stones virkelige muskler: disse to har bransjens skarpeste blikk for satire. 

Jevnt sterkt, noen flate baller 

Det er få som makter å gi så herlig og treffende spark i ballesekken som South Park. 
Enkelte episoder er bare en fryd og en fornøyelse fordi de inneholder nok typer som politibetjent Yates i episode 9, Butter's Bottom Bitch og motorsykkelgjengen i episode 10, The F Word. 

Andre episoder, som nevnte Pee, Dances with Smurfs og Dead Celebrities, er bare slappe pasninger i forhold til resten og trekker helheten i sesong 13 ned. 
Men det er en klar femmer, dette her. 

South Park handler alltid om noe større og viktigere, og samtidig er det SINNSSYKT underholdende (for å bruke et utskjelt ord på den rette måten). 

Serien peker på samfunnets sinnsykdommer og tar rollen som narr på alvor med animasjonens kraft. 

South Park sesong 13 er i salg fra 23.februar. 
",1
"Mad Men S04
Don Draper forfaller med stil! 

Blu-ray/DVD: Mad Men er fremdeles tidens stiligste serie. 
I sesong 4 er handlingen lagt til 1965. 

JFK og Malcolm X er skutt, Vietnamkrigen er i anmarsj og både USA og reklamebyrået Sterling Cooper Draper Pryce har for lengst mistet uskylden. 

Det tidligere så glamorøse arbeidslivet på Manhattan har for alvor begynt å sette sine spor, selv på stødigheten selv, den kreative sjefen Don Draper (Jon Hamm). 

LES OGSÅ: 
Anmeldelsene av Mad Men sesong 1, sesong 2 og sesong 3. 

Med blanke ark 

Reklamebyrået har startet med blanke ark etter de dramatiske begivenhetene i slutten av sesong 3. 
Nye lokaler, nye kunder og noen nye fjes i staben. 

Men hovedpersonene er med, og vi ser hvordan de strever med å få Sterling Cooper Draper Pryce på beina økonomisk. 

På privatfronten opplever flere forandringer, både til det bedre og verre. 
Den nye tiden begynner å feste seg. 

Synlige feil og mangler 

Hver episode er en fest. 
Hvert bilde er kunst. 
Hvert møte med Don Draper en høytidsstund. 

Jeg beundrer fremdeles hans urokkelige stil og maskulinitet, samtidig som hans feil og mangler blir stadig mer synlige. 
I sesong 4 ser vi hvordan livet som nyskilt fortoner seg som en eneste stor fest, men er samtidig alt annet. 

For første gang ser vi tydelige tegn på at Don Draper er i forfall. 
Vi ser det bare på den lille vippen i den ellers så perfekt glattsleika panneluggen, at ikke alt er som det skal være. 
Forandringen i tilværelsen preger Don Draper. 

Han blir til og med bakfull av det evige alkoholforbruket! 

Sterkere kvinnestemmer 

En gjennomgående kvalitet i alle sesongene er de fantastiske kulissene. 
Stilen er upåklagelig, og tidsånden kommuniseres også med små referanser til strømninger og historiske begivenheter i 1965-samfunnet. 

I sesong 4 ser vi blant annet hvordan kvinnestemmene blir stadig sterkere. 

Mens Peggy Olson (Elisabeth Moss) måtte kjempe for sin plass blant mannlige kollegaer i sesong 1, ser vi nå at flere kvinner setter sitt preg på arbeidslivet i byrået. 

Mer Mad Men i vente 

Begivenhetene i sesong 4 rev meg kanskje ikke like mye med som sesong 3 gjorde. 

Men det endrer ikke det faktum at Mad Men stadig vekk er noe av det bedre jeg putter inn i Blu-ray-spilleren min. 

Dette er en ypperlig tv-serie, og det skal etter planen produseres to sesonger til. 
Takk og pris 
",1
"Sherlock S01
Rare engelskmenn løser krimgåter 

PREMIERE 
- 24.1 - NRK1 - 21:30 

Aller først må jeg skrive at Sherlock ikke på noen måte en serie om Sherlock Holmes slik den som har lest bøkene kjenner ham. 
Da er Downey Jrs Sherlock Holmes til og med nærmere, siden den i det minste foregår på 1800-tallet. 

Kriminelt geni 

Sherlock handler om en ung mann i dagens London som er så ekstremt god på å løse kriminalgåter at han blir hentet inn når politiet står fast. 

Han er ekstremt rar, ingen rundt ham skjønner seg på ham, men han har respekt blant folk for sine evner. 
Han heter Sherlock Holmes, og han vet alt om deg ved første øyekast. 

Holmes bruker dagens teknologi og oversensitive evner til å observere og gjøre antagelser. 
Han hater stort sett andre mennesker, men liker å ha med legen og eks-Afghanistansoldaten Watson i etterforskningen for å få et friskt perspektiv iblant. 
De to kommer ved en tilfeldighet til å dele leilighet i begynnelsen av serien, og der begynner også starten på samarbeidet. 

Den enkle og den avanserte 

Holmes spilles av Benedict Cumberbatch og Watson spilles av Martin Freeman. 
Begge passer fint i rollene. 

Cumberbatch overrasket meg i rollen som Holmes siden han har et såpass distinkt utseende, men det slår meg mens jeg ser serien at en Sherlock Holmes i all sin eksentrisitet like godt kan se litt snål ut. 

Freemans Watson er en vanlig mann, enkel men stilig, utilpass men bestemt. 

Pilotepisoden av Sherlock bruker sms og elektronisk tekst for alt det er verdt i etterforskningen, andre episode handler om et kinesisk forbrytersyndikat, smugling og tagging mens tredje episode er en katt-og-mus-lek som slutter med en såkalt cliffhanger. 
Gjennomgående er det mye taxikjøring, mørke gater og lokaler og lange monologer fra Holmes som etterlater alle i rommet med måpende ansikter. 

Sykt mye stryk 

Foto og klipp er virkelig forseggjort; Herlig skarpe bilder, ivrig klippet. 
Jeg lurer på om BBC her har brukt RED-kameraet igjen, siden jeg opplever bildet nesten like skarpt som BBCs Wallander. 

Musikken kunne godt vært brukt litt mer forsiktig, da. 
Jeg skjønner at det er vanskelig å komme unna strykerne på en Sherlock Holmes-produksjon, men serien foregår tross alt på totusentallet. 

En serie om eksentrisitet 

Holmes er ikke en type jeg blir kjent med, og det er heller ikke Watson. 
De er for fjerne begge to, men det er nettopp derfor de klarer å løse det ingen andre klarer å løse. 

Første del av Sherlock er å regne som en litt langdryg forrett, egentlig. 
Andre del kommer til sommeren, og da kommer jeg forhåpentligvis litt mer under huden på Holmes og Watson. 

OPPDATERING 
24.1: NRK sender sesong én og to av Sherlock fra og med i kveld, og denne anmeldelsen er basert på sesong én. 
Jeg kommer tilbake med anmeldelse av sesong to så snart jeg har fått sett meg opp. 
Har du sett sesong to, sier du? 
Ja men, så legg igjen ditt inntrykk i kommentarfeltet da! 

Sherlock er å få kjøpt på dvd fra og med 29.mars 2011. 
Se trailer av Sherlock her: 
",1
"Ta den ring
Inneholder alt en sci-fi-thriller trenger 

Ta den ring var Jon Bing og Tor Åge Bringsværds andre sci-fi-serie etter Blindpassasjer. 
Fra den snedige og klaustrofobiske skildringen av stjerneskipet Marco Polo i 1978 fant sci-fi-duoen veien tilbake til jorden igjen i 1982. 
Nærmere bestemt til Oslo og etterhvert Trondheim. 

(trykk på bildet øverst for å se første episode) 

Felles inspirasjon 

Ta den ring er historien om den selvsikre og verdensvante norsk-italienske professoren Roland Marco (Kai Remlov) som besøker Oslo for å delta på en kongress. 

Etter at to personer dør under kongressen går det opp for Marco at han kanskje sitter med nøkkelen til å løse mysteriet, og han stikker til Trondheim for å nøste opp trådene. 

Svaret på mysteriet er en hvilken som helst sci-fi-serie verdig, og jeg mistenker at Bing og Bringsværd og manusforfatterene til den aktuelle NBC-serien The Event har lest samme inspirasjonslitteratur. 

Dette er åttitallet 

Førsteinntrykket mitt er at Ta den ring er helt på høyde med Derrick i å skildre tidsånden. 
Kai Remlow går for eksempel rundt med verdens kuleste klær, og svenske Lena Bergquist kunne vært med i ABBA på alle slags måter. 
Bilene, kommunikasjonsmetodene, sjargongen: dette er åttitallet, hvis du tør å møte det igjen. 

Det er dessuten spennende å se hvordan en sånn serie blir løst her oppe i nord. 
For den inneholder alle elementene en sci-fi-thriller trenger: en hemmelig orden, mystisk teknologi, historisk perspektiv og romanse. 
Men den føles absolutt ikke som noen slik serie. 
Og det er ikke en dårlig ting, heller. 

Nest etter den påfallende åttitallsinnpakningen er det først og fremst tempoet som utgjør den mest merkbare forskjellen på Ta den ring og nyere serier. 

Satt på spissen kunne alle tre episodene blitt fortalt på én episode i dagens tempo, men det er samtidig noe veldig sjarmerende ved denne fortellerteknikken. 

Overraskende holdbar 

At skurkene er svenske, er for eksempel et komisk element i Ta den ring. 
Svensk er kanskje det språket som høres minst skummelt ut her i verden. 

Og at deler av mysteriet løses ved allsang av barnesangen 
Ta den ring på et hotellrom, hører også til i den komiske kategorien. 

Men jeg får aldri noen pinlig komisk følelse, serien holder komikken trygt innenfor rammene av sci-fi-thrilleren og er overraskende holdbar jevnt over. 

Konspirasjonsteori #1 

Med dagens serievante øyne er riktignok ikke Ta den ring mye til thriller, da. 
Jeg holdes ikke på noen som helst måte på nåler, selv om jeg lurer noe aldeles grenseløst på hva i alle dager det er slags installasjon jeg iblant ser klipp ifra. 
Dét skal Bringsværd og Bing ha: de slo på den store tromma for tretti år siden. 

Jeg vil ikke avsløre noen ting, men omstendighetene er omfattende på en slags Erich von Däniken-måte. 

Nasjonalhelt 

Spesialeffektene er enkle, men effektive. 
Ivo Caprino står bak, og han har gjort det han kan best med småskalamodeller. 

Pluss en fet avslutningssekvens som ikke trenger å skjemmes for noe som helst. 
Caprino altså...en nasjonalhelt på høyde med Heyerdahl. 

Ta den ring holder seg overraskende godt, og jeg anbefaler deg å sette av drøye to timer til å få sett alle tre episodene i påska. 
Som en slags hyggelig, norsk motvekt til all ""en ung kvinne blir meldt savnet""-krimmen som går hver bidige kveld ellers. 

Se alle episodene i nett-tv her: 

Bør Norge (og NRK) lage mer sci-fi? 
Legg inn din kommentar under. 
",1
"The Middle
Ikke morsomt nok. 

The Middle handler om en familie i ""the middle of nowhere"" i staten Indiana i USA. 
Mora er bilselger, faren er anleggsarbeider og barna er tre eksemplarer i området barn til ung voksen. 

...jeg har hørt alle ""gjør ditt beste og håp på det beste""-ordtakene før. 

Serien fokuserer på problemstillinger knyttet til det å være aktiv kvinne i full jobb med alt meransvaret det er å være forsørger og utfordringer ungdom møter på sin vei gjennom livet. 
Høres det litt kjedelig ut? 

Vel, The Middle forsøker alt den kan å gjøre det på en morsom måte, men den ender ofte opp med å være gladbitter. 
Det er jo humor i dét også. 

Ut av proposjon 

Hovedpersonen i serien er Frankie Heck, spilt av Patricia Heaton, og hun er den som stort sett blåser problemene ut av proposjon. 

""Er jeg en god mor?"", ""Jeg kan ikke hjelpe for å føle meg utilstrekkelig"" og ""noen ganger tenker jeg at jeg ikke er der for barna"" er spørsmål Frankie stadig vekk stiller seg, selv om det slettes ikke ser slik ut for meg. 

Frankie er gift med Mike Heck (Neil Flynn), en lang og godmodig amerikansk pappa som liker pappatingene, og sammen har de tre barn: 
Axl, som har vokst opp og blitt ironisk ungdom; Sue, som har reggis, fett hår og ikke får til noen ting som helst uten å være håpløs; og yngstemann Brick, som bare er veldig rar. 

Problemene føles sjeldent reelle, de føles snarere konstruerte. 
Og konstruerte liksom-problemer er ikke morsomt nok for meg. 

(For å dirigere deg videre på en serie som virkelig får dette til å svinge allerede nå, sjekk ut den amerikanske versjonen av Shameless.) 

Å ta de kampene som kommer 

En episode av The Middle kan ofte dreie seg vel så mye om hvor rare eller uheldige figurene er som hva plottet i episoden er, og episodene handler mye om å ta kampene som forelder eller barn/ungdom. 
Gjerne fortalt med litt for mye fortellerstemme. 

Utseendemessig er The Middle er fargetett, som om en har malt serien med alle fargene i skrinet. 
Ikke helt oppe på Pushing Daisies-nivå, men nok til at øynene har mer enn nok å holde på med. 

The Middle ender ikke opp med å gi meg noen ting, siden jeg har hørt alle ""gjør ditt beste og håp på det beste""-ordtakene før. 

Kommentarer? 
Andre meninger? 
Innspill? 
Bruk kommentarfeltet under bildet og del på Facebook! 

The Middle S01 er i salg fra og med i dag, 27.04.2011, og anmeldelsen er basert på de første fem av totalt tjuefire episoder. 
",1
"Fantomet
Noe rart og noe riktig - miniserie som spriker. 

Denne miniserien var jeg spent på. 
Jeg husker vagt å ha sett Billy Zane en eller annen gang i Fantomet-filmen basert på Lee Falks tegneseriehelt, men den skuffet meg så enormt mye at jeg ga opp håpet om å få se en bra Fantomet-filmatisering. 

...actionsekvensene gjør at jeg holder ut med Fantomet. 

Én overlever 

Miniserien Fantomet åpner med en biljaktsekvens som viser en mor og et barn bli jagd av slemminger. 
Hele sekvensen er filmet med en slags kaleidoskopeffekt for å få den klaustrofobiske gule traumatiske stilen, og sekvensen avslutter med at bilen med barnet og mora satt i, havner i vannet. 
Slemmingene rapporterer at oppdraget er utført og stikker derifra, men gutten overlever. 

Hopp tjue år frem i tid, og kameraet følger atletiske rebeller løpe parkour gjennom Manhattan. 
Fantomet vet ikke om sin skjebne ennå, og jeg synes umiddelbart serieskaperne har gjort noe rart og noe riktig i sin skildring av Ånden som går i dagens samfunn. 

Nye bekjentskaper og et uventet gjensyn 

Fantomet består av unge og til dels ukjente skuespillertalenter med Ryan Carnes i rollen som Kit Walker/Chris Moore, altså det 22. 
Fantomet. 
En kjekkas med fysikken på plass og noenlunde skjermtekke. 
Han faller for Renny Davidson, spilt av Cameron Goodman, og jeg kan ikke klandre ham for det. 
Renny jobber som ambulanseperson og vikles inn i nettet som spinnes rundt Kit. 

Nettet spinnes blant annet av Jean Marchand, som spiller Fantomets veileder Abel Vandermaark, og Sandrine Holt som spiller den kvinnelige utgaven av Guran. 

Dessuten får jeg et uventet gjensyn med Isabella Rossellini som den onde Dr. Bella Lithia - en rolle av den mindre minneverdige sorten. 

I miniserien Fantomet er skurkene businessfolk i dress og slips og heltene er folk i serviceyrker. 
Hovedskurkene er fortsatt Singh, og de er skurker med stor 'S'. 
Et ondt brorskap vil starte evig krig, og samme hvor latterlig det høres ut, funker det for meg. 

Cas Anvar overspiller som den erkeonde Rhatib Singh – sjefen for Singh-brorskapet. 
En erketypisk slesk og tvers gjennom ond fyr med sverdet liggende på det moderne brorskapsrommet. 

Kontor på baksiden av månen? 

Sing-brorskapet har til og med kalt sin nyeste onde oppfinnelse for FLICKR-tech, og med FLICKR-tech skal de blant annet ta livet av en Israelsk minister. 

Til tider gir Fantomet meg følelsen av at manusforfatterne de siste tjue årene har jobbet fra baksiden av månen . 

En annen hysterisk sekvens foregår i bilen der Fantomet og Vandermaark forsøker å finne ut hva Dr. Lithias klisjéfulle siste ord skulle bety. 
Denne sekvensen er faktisk helt på høyde med Tommy Wiseaus sitat idet han kommer stormende ut på taket i The Room og blir 'overrasket' av sin venn Mark. 

Sjekkliste og voldsbruk 

Alt som bør være med, er med: 
Fantomet slår med ringen og etterlater folk med hodeskallemerket sentralt plassert i ansiktet. 
Vennen heter Guran. 
Hodeskallegrotten fungerer som tempel og historieklasserom og flyturen til Bengalia er ikke noe å snakke om. 
Den unge ivrige helten som akkurat har skjønt hva han er, må bremses litt av veilederne. 
Men selvfølgelig handler han på egen hånd som en ekte fiksjonshelt skal gjøre. 

Volden i Fantomet-serien er grafisk. 
Mørkt, rødt blod spruter når det deles ut slag og spark og bildet er skarpt. 
Fantomets drakt er justert til dagens behov, og blander det beste fra cross- og rugbymiljøet. 
Kulene preller av drakten som regn på et nyimpregnert telt. 

Når alt kommer til alt, er det actionsekvensene som gjør at jeg holder ut med Fantomet. 
Jeg har nok kult å se på, helt til serien slutter. 
Alt for brått. 

Den brå slutten skyldes at kanalen SyFy, som sendte Fantomet i USA, bestilte serien som en såkalt 'backdoor pilot' som vil si at piloten filmes som en spillefilm. 
Hvis piloten ikke blir noen suksess, kan den likevel sendes som en selvstendig film. 
Ingen suksess, med andre ord. 

Ånden som går får slikke sårene og vente på en J.J. Abrams eller Zack Snyder som kan redde skjermskjebnen hans/hennes. 

Fantomet kom på dvd 27.04.2011. 
",1
"Burn Notice S03
Nøster opp litt, men jeg ønsker meg mer 

Jeg har fulgt den brente CIA-agenten Michael Weston i to sesonger nå, og når jeg setter på den tredje får jeg den svake følelsen av tomgang. 
Det skjer ting, men skjer det egentlig noe? 
Det er jo handling i hver eneste episode, det er ikke det, men i to sesonger har Weston holdt på med den samme greia nede i Florida og det tærer på tålmodigheten min. 
Selv om Weston stadig avslører detaljer rundt det store, tause agentnettverket som holder rundt ham. 

Campbell er Burn Notice sin redningsmann 

Forandring f...? 

Er forandring et urettferdig krav å stille en agentserie? 
Jeg vet sannelig ikke. 
Jeg har fulgt mange serier gjennom flere sesonger enn tre, og felles for disse er at jeg lar meg engasjere av figurene, ikke historien eller stedet serien utspiller seg. 

Jeffrey Donovan har ikke det største skjermtekket jeg har sett, men det blir for lett å skylde på at jeg er lei Donovans fortellerstemme som forklarer meg hvordan jeg skal komme meg ut av en knipe. 

- dette har jeg da hørt før? 

Agenttriksene som læres bort i Burn Notice er en karakteristisk del av serien og er kult i første sesong, men det hjelper ikke sesong tre at jeg fortsatt får høre hvordan jeg best kan skygge noen eller at jeg ikke skal la personlige følelser ta overhånd i kritiske situasjoner. 

Jeg tenker: - dette har jeg da hørt før?, begynner å kjede meg og griper etter noe med internett på som kan fortelle meg noe kuriøst om for eksempel Bruce Campbell. 

Kjakan fra Michigan 

Campbell er nemlig Burn Notice sin redningsmann for min del: alltid med matrester i munnviken, sleivkjeftet på vegne av lov- og ordensmakten og dresset opp i ferieskjorter. 
Slike du finner i klesbutikker rettet mot solbtilbedende pensjonister. 
Gjerne med en kald en i hånda. 
FOR EN MANN! 

Jeg tilgir Burn Notice omtrent all uttværingen bare på grunn av kjakan fra Michigan. 

Campbells skuespill er hardt å få tak på, for rollefiguren Sam Axe og den offentlige personen Bruce Campbell har mange likhetstrekk. 

I mine øyne kommer han nærmest mulig rollefiguren sin ved å redusere skuespilleriet til et minimum, slik at det tilslutt er Bruce Campbell som sitter der i strandbaren og lekespiller at han er Sam Axe, tidligere Navy SEAL. 

Glad og irritert 

Jeg har blitt glad i Burn Notice, og det er nok derfor jeg blir irritert på serien iblant. 
Slik som jeg paradoksalt nok kan tillate meg å bli lettere irritert over andre ting jeg er glad i. 

Den har flere styrker enn svakheter, og er en serie som settes på når det trengs litt avkobling. 
Sesong tre nøster opp ytterligere detaljer for meg, men jeg ønsker meg mer. 
Mer av den gode tv-serien Burn Notice. 

Jeg ønsker å se at figurene jeg har blitt kjent med skal komme seg videre fra ingenstedset de er fanget i, at de skal utvikle seg, endre livssituasjon og møte nye problemstillinger de må forholde seg til. 

Burn Notice sesong tre slippes på dvd 4.5.2011. 
",1
"Spooks S02
Stort sett sobert, smart og spennende om spionasje. 

Det begynner å nærme seg ti år siden andre sesong av spionserien Spooks gikk på BBC. 
Men - vi levde i en post-9/11-verden da, og vi lever i en post-9/11-verden nå. 
Terrorfrykten har holdt seg rimelig konstant, og de fleste episodene kunne like gjerne vært spilt inn i dag - noe som gjør at sesong to av Spooks føles lite utdatert i en verden der TV-serier har en tendens til å fort gjøre akkurat det. 

Nok en dag på jobben 

Spooks handler om spionene i MI5, innenriksavdelinga av den britiske sikkerhetstjenesten som kompletteres av MI6 - James Bonds arbeidsgiver. 

Vi følger først og fremst Tom Quinn, Zoe Reynolds og Danny Hunter i den daglige og evigvarende kampen mot alt som er vondt og skummelt på øyriket. 
Russisk mafia, muslimske selvmordsbombere, serbiske militæravhoppere og columbianske dopkonger - gjengen har det som bare kan karakteriseres som en variert jobbhverdag. 

Hovedtyngden ligger selvfølgelig på den profesjonelle delen av spionlivet, men også private utfordringer som kommer i kjølvannet av det å ha en såpass speisa jobb blir via noe plass. 

Typisk britisk 

Bare for å ha sagt det med en eneste gang - du trenger ikke å høre på aksenten til skuespillerne for å merke at dette er en britisk produksjon. 
Det er jevnt over smart, forholdsvis neddempa - temaet tatt i betraktning, og som oftest langt mindre flagg-veivende enn en tilsvarende serie produsert på den andre sida av Atlanterhavet kanskje ville vært. 
Det stemmer i alle fall brukbart overens med min forutinntatthet knytta til hva som er typisk britisk. 

Og det funker stort sett veldig fint. 
De fleste episodene er spennende, til dels uforutsigbare, og står hver for seg godt på egne ben. 
Uten at jeg skal skryte på meg særlig kjennskap til internasjonale spionasjeteknikker føles det også realistisk - jeg sitter igjen med en viss følelse av at det faktisk er sånn de gjør det. 

Da spiller det mindre rolle hvor ekte det faktisk er - de har i hvert fall overbevist meg. 

Humørløs hovedrolle 

Den mildt sagt humørløse Tom Quinn portretteres av Matthew Macfayden. 
Han gjør tingene sine helt OK, men heller ikke mer - det er ikke akkurat en karakter du blir glad i. 
Quinn har sitt å stri med på privaten, det er ikke bare enkelt å være spion. 
Dette aspektet blir det med jevne mellomrom pirka borti, men det engasjerer ikke mer enn sånn passe. 

Da er Keeley Hawes (også kjent fra Ashes to Ashes) langt bedre i rollen som Zoe Reynolds. 
Hennes private problemer og dilemmaer føles viktigere og virkeligere, uten at dette går på bekostning av spiontroverdigheten hennes. 

Danny Hunter og MI5-sjef Harry Pierce er også fine karakterer - birollebesetninga er rett og slett totalt uinteressant. 
Den utskiftninga av folk som foregikk mellom sesong 1 og 2 har ikke spilt noen verdens rolle for hvordan serien oppleves, uviktige karakterer har blitt bytta ut med nye uviktige karakterer 

Noen velmente råd 

Hvis jeg skal få lov til å være kritisk, og det skal jeg jo strengt tatt, er det et par momenter som irriterer meg fælt med Spooks. 
For det første: 
Greit, vi skjønner at et lands sikkerhetstjeneste nødvendigvis gjør en veldig viktig jobb. 
SÅ SLUTT Å LEGG INN IDIOTISKE DIALOGER SOM PRESISERER DETTE! 
Takk, det var godt å få sagt det. 

For det andre: 
Franskmennene kjederøyker, de mørkhuda snakker bare om bling, alle amerikanerne er arrogante. 
SLUTT Å TY TIL ENKEL STIGMATISERING! 
Det hjelper ikke at dere bruker en episode på å presisere at ikke alle muslimer har lyst til å sprenge seg sjøl i lufta. 

Jeg er klar over at jeg selv nettopp beskrev serien som ""typisk britisk"", men med fare for å møte meg sjøl i døra velger jeg å fastholde dette fordi det tross alt gir en viss pekepinn - stigmaene i Spooks trengs ikke, de er bare egna til å irritere. 

Dom: 
Underholdende 

Når dette er sagt - Spooks er egentlig forholdsvis nyansert. 
Det reflekteres over moral uten at det på noe tidspunkt bikker over i det moraliserende, og forholdet mellom snill og slem er langt fra like svart-hvitt som i den høyst sammenlignbare amerikanske serien The Unit. 

Og hvis man legger alt pirk til side og skjærer inn til kjernespørsmålet som kan sies å være -ble jeg underholdt? så er svaret ja. 
Hvorfor? 
Fordi det er spennende, og godt lagd. 
Kunne det vært gjort bedre? 
Utvilsomt. 
Har jeg likevel lyst til å se sesong 3? 
Tja. 
Det kan jeg vel alltids. 

Spooks sesong 2 kom på DVD 04.05.2011 
",1
"How I Met Your Mother S05
Har gått fra sitkom til dramakomedie. 

I USA er How I Met Your Mother, heretter kalt HIMYM, inne i sin sjette sesong og nylig slapp CBS nyheten om at serien har fått forlenget sin eksistens med ytterligere to sesonger. 

Den femte sesongen, som jeg skal gi deg en vurdering av her, viser hvordan en fire år gammel sitkom kan utvikle seg fra renskåren sitkom til en dramaserie med MYE komikk. 

Barney har gått fra å være helt rå single til helt rå kjæreste. 

Slutten er satt 

Hvor lenge kan en serie som heter ""historien om hvordan jeg møtte moren deres"" vare? 
Har du diskutert det med en kompis eller ei venninne? 

HIMYM har gitt seg selv et sluttidspunkt bare i tittelen, men seriens skribenter er så dyktige at sluttsesongen kan drøye hvor lenge som helst. 

Måten temaene behandles på er så grundig at jeg ikke ser noen ende på serien, jeg ser snarere en serie med et luksusproblem. 
Og muligens en serie i en overgangsfase. 

Litt avstand mellom perlene 

Epidsodene kommer som perler på en snor med litt avstand mellom perlene, hvor den første tredjedelen kretser rundt Barney (Neil Patrick Harris) og Robins (Cobie Smulders) forhold. 
De to tok noen famlende steg i slutten av forrige sesong og tar det til neste nivå i femte sesong. 

Det blir dobbeldating, hvordan-leve-med-Robin-kurs, overmodige råd fra det perfekte paret og så videre. 
Barney har gått fra å være helt rå single til helt rå kjæreste. 
Hans bråkjekke perspektiv fra innsiden av et forhold er herlig. 

Den perfekte miksen 

Disse episodene inneholder den perfekte miksen av løgnaktige og ukorrekte gjenfortellinger og et nytt begrep som gjentas nok til at det blir en ny greie. 

Ta episoden Jenkins, for eksempel. 
Marshall (Jason Segel) gjenforteller historier om sin kollega Jenkins som sier ditt og datt og gjør ditt og datt og det hele er litt rart, egentlig. 
I Robin, Lily (Alyson Hannigan), Barney og Teds (Josh Radnor) hoder ser vi Jenkins, en lubben rugg i femtiårene, i situasjonene Marshall forteller om. 

Det Marshal forteller er så vanlige historier, helt ulikt manusforfatterne i HIMYM, men så kommer tvisten: 
[spoiler] 
Jenkins er i virkeligheten en dame, og hun spilles av Amanda Peet. 
Ei fantastisk dame. 
[/spoiler] Resultatet? 
- Et enkelt, men fantastisk fortellertriks som snur alle historiene på hodet. 
Applaus. 

Mer drama, mindre komikk 

The Playbook er også en episode som plasserer seg sentralt blant HIMYM-høydepunktene. 
Barney herjer skjermen med sjekketriks som 'SNASA', 'Lorenzo von Matterhorn' og 'The Scuba Diver'. 

Barney er den figuren i serien som har blitt mest nyansert i seriens løp: han gir ikke like mye faen i gjengen lengre og han har begynt å bry seg mer og mer om samhold og verdien av venner og unger(!!!). 

- Men han kan fortsatt ragge damer som en babygris i ullpledd når han kommer inn på sporet. 

Jeg ler ikke fullt så mye av sesong fem som jeg husker jeg gjorde av sesong tre, da. 
Og det er nok fordi seriens drama har fått mer og mer plass til fordel for komikken. 

Etter fire sesonger trenger kanskje figurene å utvikle seg litt, og det krever i sin tur mer eksistensialisme på skjermen. 

Jeg synes det er synd siden jeg likte å le skikkelig høyt av HIMYM, men jeg får nøye meg med tabbeklippene på ekstramaterialet. 

How I Met Your Mother sesong 5 er i hyllene fra 11.5.2011. 
",1
"White Collar S01
Strømlinjeformet og stilig svindelserie 

White Collar byr på en allerede kjent men velgjort politi og røver-dynamikk, hvor den profesjonelle svindleren samarbeider med FBI mot visse gjenytelser. 
Neal Caffrey (Matt Bomer) samarbeider med spesialagent Peter Burke (Tim DeKay), og disse to er Tuppen og Lillemor i White Collar. 

Dette er definitivt lett underholdning 

Semikjente fjes 

Tim DeKay husker du kanskje fra Carnivàle, hvor han spilte Jonesy, fyren med fotskinner som hadde et forhold til den heite danseren Rita Sue. 
Matt Bomer var innom en del i serien Chuck, men er ikke noe velkjent fjes. 

Han har imidlertid et veldig pent fjes, og White Collar kommer til å gjøre fjeset atskillig mer kjent. 

Førsteinntrykket mitt av Caffrey og Burke er at de er overraskende på like fot til å være en ung, kjekk svindler og en middelaldrende gammeldags etterforsker. 
Burke styrer heldigvis unna gammeldags hovmod reservert senioretterforskere i politiserier, og er snarere en nysgjerrig og leken guttunge i voksendress. 

Ingenting å tape på overtramp 

Caffrey er den velkledte og kjekke unge mannen som kan sjarmere eller lure seg inn hvor som helst og som ikke trenger å forholde seg til loven. 
Han er jo allerede i lovens varetekt og har ingenting å tape på å begå grove overtramp i FBIs tjeneste. 

Parallelt etterforsker han sin kjærestes forsvinning, og det er Caffreys personlige motivasjon for å samarbeide med FBI. 
At kjæresten har etterlatt seg nærmest et skattekart som han må løse for å finne henne blir litt for Dan Brown for meg, men det er jo litt spennende óg da. 

White Collars manus tyr til litt vel lettvinte løsninger iblant. 

For eksempel unngår man at en bombe med mobilutløser ikke går av ved å konstant ringe til mobilen. 
DEN er i billigste laget, synes jeg. 
Og tilfeldighetene deiser ned gjennom taket med jevne mellomrom. 

Dette er definitivt lett underholdning, og er en krimserie som har fokus på figurene, ikke sannsynlighetsgehalten i plottet. 

Den lille stjernen 

Seriens lille men store stjerne for min del er svindleren Mozzie, spilt av Willie Garson. 

Garson får boltre seg fritt og uhindret som Caffreys muldvarpaktige venn, og replikkene hans kan ikke skrives, de må sies. 

Slikt er alltid herlig å se på tv, og jeg er ikke i tvil om at Mozzie vil få en stadig større plass etterhvert som serien utvikler seg. 

Utseende, ikke innhold 

De lettvinte løsningene får iblant skurkene til å se helt amatørmessige ut, og FBI likeså. 
Men det er ikke så nøye i en serie som White Collar, fokus ligger på Bomers elegante og sexy barberhøvelreklameansikt, DeKays dressmannutseende og alle de heite damene som kommer slengende innom. 

Fokus er på utseende, ikke så mye innhold. 
Perfekt følge for varme sommerkvelder og en forfriskning i glasset. 
White Collar er en strømlinjeformet og stilig serie som kan bli bedre. 

White Collar er i salg fra 11.5.2011, og anmeldelsen er basert på 6 av 14 episoder. 
",1
"Merlin S03
Et gøyalt, men forutsigbart eventyr. 

Til høsten slipper BBC sesong fire av serien Merlin i Storbritannia. 
Her i Norge kan du nå få tredje sesong på DVD. 

Som den fantasyfantasten jeg er, blir jeg alltid like glad for å se en skikkelig eventyrserie på tv. 

Jeg koste meg med dette eventyret, men det er altfor langt mellom de store spenningsmomentene. 

Kongeriket fortsatt i fare 

Serien er basert på legenden om Arthur (Bradley James) og Merlin (Colin Morgan), men har sin egen vri på fortellingen og handler om de tidligere årene før Arthur ble konge og Merlin ble en beryktet trollmann. 

Som i de foregående sesongene er Arthurs far, Uther (Anthony Head), konge av Camelot. 
Han styrer med en hard hånd og har forbudt bruken av magi. 

I tredje sesong av eventyret fortsetter Uthers elskede verge, Morgana, sitt hevntokt mot kongen. 
Hun og heksen Morgause går hardere til verks enn noensinne for å styrte Uther og ta over makten. 

Når Morgana får ferten av en farlig hemmelighet om sin egen far, står Uther og hele Camelot virkelig i fare. 

Nok en gang må Merlin redde Uther, Arthur og Camelot fra undergang. 

For mange digresjoner 

Denne sesongen av Merlin er mer actionfylt enn de første to. 
Dessverre holdes formen med avsluttende episoder ved like og dette ødelegger spenningskurven i serien. 

Hovedplottet i Merlin er interessant og spennende, men enkeltstående episoder som handler om helt andre ting river meg ut av fortellingen. 
Selv om disse episodene kan være artige i seg selv, så føles de som digresjoner fra hovedhistorien. 

Jeg blåser i historier som handler om at et rampete troll skaper ugang på slottet, eller at en landsbygutt prøver å jukse seg til seier i en ridderturnering ved hjelp av magi. 

Disse føles akkurat ut som det de er - nemlig episoder som er ment som fyllmasse for å dra ut serien. 

Heldigvis tar serien seg veldig opp mot slutten. 
Da blir dette eventyret så spennende som jeg skulle ønske det var hele veien. 

Jeg skulle likt å se at skaperne av serien kunne kutte ut det overflødige og heller fokusere på det som er interessant. 
Da hadde vi nok fått en betydelig kortere serie, men den hadde til gjengjeld vært mye bedre. 

Vante klisjéer 

Skuespillerne i Merlin er sjarmerende. 
Det virker imidlertid som om karakterene har stagnert og at de nå begynner å gå tom for ting å spille på. 

Katie McGrath, som spiller Morgana, har for eksempel kun to ansiktsuttrykk. 
Det ene bruker hun når Morgana spiller god og uskyldig. 
Det andre er det lille ondskapsfulle smilet hun får når hun nok en gang har lurt Uther trill rundt. 

Det ertende og småkranglete forholdet Arthur og Merlin har seg imellom begynner også å bli gammelt nytt. 
Vi har allerede fått to sesonger med dette, nå er det på tide at de utvikler seg litt. 

Manusforfatterne og skuespillerne er blitt så komfortable med rollefigurenes utforming at de aldri utfordrer den. 
Dermed står karakterene i fare for å bli vante klisjéer av seg selv. 

Har potenisale 

Tross alle de negative sidene ved tredje sesong, så er serien et koselig innslag for oss som er glade i eventyr. 

Trenger du litt tanketom underholdning på en søndags formiddag så passer sesong tre av Merlin fint. 

Jeg er spent på neste kapittel i historien og håper at serieskaperne har tatt seg i nakkeskinnet for fjerde sesong av serien 
",1
"Løgner S02
Heretter kan du se når noen lyver til deg. 

Løgner (Lie to me) handler om løgneksperten Cal Lightman (Tim Roth) og hans team av spesialister som hyres inn for å lese kroppsspråk når politiet og FBI står på bar bakke. 

- Nesten som House, bare at det handler om løgner. 

Hvorfor lyve? 

The Lightman Group nøyer seg ikke bare med å si om en person juger eller ikke (det er jo som regel politiet rimelig sikre på alleredede), men de kan faktisk analysere eller provosere seg frem til HVORFOR det juges. 

Og da er ikke veien lang til sannheten heller. 

Løgner byr på friske problemstillinger og kriminalsaker som ofte har flere vendinger og sider enn først antatt, for eksempel den ugandiske fredsaktivisten som lyver på seg fangenskap hos en krigsherre for å få oppmerksomhet rundt barnesoldater. 

Bra? 
Dumt? 
Det spiller ingen rolle, poenget er at The Lightman Group gjennomskuer det. 

Tar uventede vendinger 

Løgner er desssuten velgjort på den måten at jeg opplever problemet med flere krimserier å være at de lager kriminalgåten for ensidig. 
Løgner går forbi denne fellen fordi den skreller vekk løgnen umiddelbart og tar helt andre vendinger. 

Tim Roth er en gammel skjermflamme av meg og han er oppe på et Gary Oldman-nivå når det kommer til fengslende tilstedeværelse i rollen som Cal Lightman. 

Roth virrer og vaser rundt med hodet på skakke og gjennomskuer hver minste lille løgn, og både kona mi og jeg elsker det. 
I tillegg er han selvfølgelig en overbeskyttende far med en god løgner til datter og ei irriterende gledesdrepende megge til ekskone. 
Hvor bra kombinasjon er ikke det? 

Lightman er basert på virkelighetens løgnforsker Paul Ekman som har reist land og strand rundt for å forske på menneskelig adferd og funnet at følelser uttrykkes likt, uavhengig av etnisitet. 
Og denne forskningen blir jeg presentert grundig for i Løgner. 

Jeg får gjentatte ganger høre eksakt hva som foregår i et ansikt når det lyver, hvordan skuldrene beveger seg og hva hendene faktisk gjør når vi lyver. 
Kroppen vår vet det når vi forteller en løgn, og den gjør sitt beste for å skjule det samtidig som følelsene presser på. 

Alle har jugd om noe 

Jeg elsker hvordan serien klipper inn ansiktsuttrykkene til kjente løgnere fra nyhetsbildet med eksakt samme ansiktsuttrykk som figurene som lyver i serien. 
Bill Clinton, Phil Spector, Hugh Grant, George W. Bush og så videre: alle har jugd om noe, og hver eneste gang var det en fotograf der og fanga uttrykket. 

Første sesong var mye mer storpolitisk orientert hvor det i stor grad ble løyet om viktige, men 'kjedelige' ting i den hensikt å få ting unnagjort uten å ta hensyn til alle sidene i saken. 

Sesong to er sexy. 
Her er det hud, nattklubber og hvite sexløgner som dominerer. 

I mangel på et bedre ord, har Løgner byttet showrunner siden sesong én, og nå er det The Shield og The Unit-showrunner Shawn Ryan som bestemmer. 
Derav den populistiske vendingen. 

Løgner er nesten som House, bare at det handler om løgner, ikke sykdommer: en eksentrisk type med sine kolleger rundt seg og mange spesielle tilfeller som gruppen må komme til bunns i. 

Den sjefen som mindfucker mest 

For å ledsage Roth består den øvrige omgangskretsen av den rutinerte og gammelsexy Dr. Gillian Foster, spilt av Kelli Williams, den unge fremadstormende og selvsikre Ria Torres, spilt av Monica Raymund og den dønn ærlige hipsteren Eli Loker, spilt av Brendan Hines. 
Et forståelig cast for å nå flest mulig, men også et godt cast med hver sin bagasje. 

Lightman er nok den sjefen jeg har sett som mindfucker mest med sine ansatte, og det er en god ting på tv. 

Heretter kan du se når noen lyver til deg. 
Takket være Paul Ekman og serieskaperen Samuel Baum. 
Et navn som garantert vil få en egen wikipediaside snart. 

Løgner er i salg fra 11.5.2011. 

Har du kommentarer? 
Bruk feltet under og skriv, skriv, skriv! 
",1
"Skins S02
Velspilt, trist, morsomt og meget severdig om overgangen til voksenlivet. 

Hadde jeg sett Skins som 16-åring ville det fort blitt favorittserien min. 
Det betyr ikke at den er forbeholdt tenåringer. 
Nå er jeg nesten dobbelt så gammel, men kosa meg likevel gjennom ti episoder med vennskap, ensomhet, kjærlighet, dop, sex og død. 

Gjeng søker puppet master 

Skins følger en gruppe 16-18-åringer fra Bristol gjennom de to skoleårene som i England kalles sixth form. 
Serien bytter ut nesten alle rollefigurene annenhvert år, og sesong to preges av at dette er siste år med gjengen - rotløshet og motløshet på terskelen til voksenlivet. 

Andre sesong starter et halvt år etter at åpningssesongen slutta med at Tony ble påkjørt av en buss. 
Nå sliter han med hukommelsen, motorikken og potensen, og framstår derfor som et helt annet menneske enn den manipulative og intelligente storsjarmøren som brukte omgangskretsen sin som sitt eget private dukketeater. 

Dette gjør naturligvis noe med dynamikken i gjengen, som er merka av tapet av sin sterke - om enn noe despotiske - leder, og forsterker følelsen av at alt flyter, og at livet som de kjenner det er i ferd med å ta slutt. 

Skuespillernes serie 

Hver enkelt Skins-episode har fokus på én av ungdommene. 
Konseptet med å gå i dybden på en av rollefigurene om gangen fungerer flott, i hvert fall når så mange av dem er såpass interessante og lette å bli glade i som tilfellet er i Skins. 

Litt av jobben har selvfølgelig manusforfatterne gjort, men det er skuespillerne som skal ha brorparten av æren. 

De er unge (de fleste spiller sin egen alder i motsetning til mange andre tenåringsdrama), stort sett urutinerte, og skikkelig, skikkelig flinke. 

Hannah Murray spiller Cassie som om hun aldri har gjort noe annet enn å portrettere forstyrra jenter hele livet. 
Nicholas Hoult (kjent fra About a Boy) takler Tonys overgang fra storkar til trafikkskadeoffer forbilledlig subtilt. 
Flinkisen Jal har fått bedre plass enn i første sesong, noe Larissa Wilson viser at hun fortjener. 

Joe Dempsie bekler rollen som den de facto foreldreløse happy-go-lucky-festløva Chris på en så sårbar, humoristisk og ærlig måte at jeg blir oppriktig glad i fyren. 

Også har vi Sid, da. 
Mike Bailey gir den usikre og selvanalyserende rollefiguren en troverdighet som jeg ikke har sett lignende karakterer ha på en stund. 
Episoden via til Sid fremstår som et av sesongens absolutte høydepunkter - en, for Sid, livsomveltende situasjon blir takla med stor grad av fingerspitzgefühl fra unge Baileys side. 

Null moralisme - tusen takk 

Skins skildrer den forvirrende og irriterende bruksanvisningsløse overgangsfasen mellom livet du er født inn i og livet du skal velge selv med pekefingeren godt senka. 
Moralismen skjærer aldri gjennom pot-tåka, og godt er det - jeg tror det hadde gjort serien langt mindre severdig. 

Noe av grunnen til dette kan være at manusforfatterne holder en gjennomsnittsalder på 21 år. 
Dette gir seg utslag i at ungdommene er troverdige, men også i at foreldrene kanskje blir litt i overkant demonisert. 

Jeg tror uansett på figurene, på samhandlinga, og på dialogen. 
OK - skjellsettende opplevelser kommer selvfølgelig merkelig tett, og vennegjengen består kanskje av litt vel mange klassiske stereotyper, men her ofrer jeg glatt noe realisme på seeropplevelsens alter. 

Depressivt men optimistisk 

Skins er absolutt ikke noen lykkepille av en serie. 
Alle ungdommene har sitt å stri med, og deres verden portretteres som et kaotisk og tidvis meningsløst univers. 
Seere på alder med rollefigurene vil nok kjenne seg igjen i mange situasjoner i serien, mens de litt eldre fort kan komme til å prise seg lykkelige for at de er ferdige med den tida samtidig som de tar seg selv i å til en viss grad lengte tilbake til en tid der alt var nytt og uutforska. 
Jeg gjorde i hvert fall det. 

For foreldre med tenåringer er nok serien en noe mer blanda fornøyelse. 
Det legges lite imellom, og en spade kalles for en føkkings spade og vel så det. 

Skins har nå også kommet i en amerikansk utgave, satt til The Wire-land - Baltimore. 
Det skal visstnok være en blåkopi av UK-Skins, minus banning og med kraftig nedtona sex- og dop-scener. 
Jeg har ikke sett den, men sliter med å tro noe annet enn at litt av troverdigheten faller bort. 

Banning er ikke noe poeng i seg selv, men jeg tror nok jeg hadde hatt vansker med å akseptere en rusglad ungdomsgjeng som aldri sier et stygt ord. 
Er i alle fall ikke lei meg for at jeg valgte å se den engelske varianten av serien. 

På tross av alvorlige tema og tunge valg beholder Skins humøret. 
Og det er kanskje denne balansen mellom det depressive og det optimistiske som gjør at jeg synes serien fungerer så godt. 
Episodekvaliteten er ikke alltid helt på topp, og et par av karakterene føles litt unødvendige, men totalopplevelsen er likevel svært god og understøttes av et flott lydspor. 

Jeg har ikke noe lyst til å være 17 år og bo i Bristol. 
Men jeg liker veldig godt å se på at andre tar seg av den oppgaven - særlig når det gjøres på den måten det gjøres i Skins. 
",1
"Big Love S03
Mindre moro med mormonere. 

Jeg begynte å se Big Love fordi jeg er stor fan av hovedrolleinnehaver Bill Paxton. 
Jeg fortsatte å se på serien fordi den tok meg inn i et spennende miljø med interessante figurer og gjenkjennbar familieproblematikk. 

Men de første fire episodene av sesong 3 skuffer litt. 
Jeg føler at manusforfatterne strekker troverdigheten til ytterpunktene. 
Big Love begynner dessverre å ligne en hvilken som helst såpeserie. 

Det er synd, for grunnlaget for en skikkelig god serie er der, men skusles bort i dårlig forfattede intriger. 

Kurtiserer kone nr. 4 

Serien handler om mormoneren Bill Henrickson (Bill Paxton) og hans tre koner (Jeanne Tripplehorn, Chloë Sevigny og Ginnifer Goodwin), som bor sammen i all hemmelighet i en forstad i Utah. 

Bill er fremdeles fremgangsrik forretningsmann, og i sesong 3 forsøker han å starte et casino for å sikre familien økonomisk. 

Samtidig står mormonerprofeten Roman Grant (Harry Dean Stanton) foran en rettsak, som står i fare for å avsløre Henrickson-familien som polygamister, i det de er i ferd med å kurtisere kone nummer fire. 

Trenger overhengende fare 

Jeg liker fremdeles hovedfigurenes ulikheter og funksjoner i familien. 
Dynamikken mellom dem er seriens kjerne, og holder kvaliteten oppe. 

Men, med Roman Grant ufarliggjort i fengsel, mister historien brodd. 
Jeg hadde trodd at hans iskalde sønn Alby (Matt Ross) skulle overta i større grad, men har ikke satt spesielt preg på historien i de fire første episodene. 

Big Love trenger et skrudd element av overhengende fare, men mangler det her. 

Dreies mot ett segment 

Det serien derimot har mye av, er kjærlighetsintriger. 
Og litt sykdom. 
Og graviditet. 
Og avsløringer som er avhengige av visse personers mistenkelig gode og dårlige timing. 

Det virker som om serien sakte men sikkert dreies mot et seersegment som jeg definitivt ikke er en del av, nemlig amerikanske husmødre. 

Ønsker mer brodd 

Big Love virker selvsagt attraktiv i forhold til mange andre ukentlige såpeserier, men jeg ønsker meg mer brodd, mer edge, mer vold, mer sex, smartere dialog og en generelt mer spennende ekspansjon av seriens univers. 

Dette skriver jeg altså på bakgrunn av å ha sett de første fire episodene. 
Resten av Big Love S03 må være flere hakk bedre om jeg skal gidde å henge med videre. 
",1
"Skins S03
Nye ungdommer + gammel oppskrift = et godt vorspiel, men ikke en fest 

Å gjenskape suksess fra sesong til sesong er ikke nødvendigvis noen enkel oppgave. 
Når du i tillegg bytter ut nesten hele persongalleriet etter knallsesong er du enten modig, dum, eller veldig trygg på det du driver med. 
Eventuelt en kombinasjon. 

Rotløs, rusliberal ungdom som flakker rundt i Bristol på jakt etter seg selv, hverandre, og noe som kan fungere som rettferdiggjøring av egen eksistens. 

Skins har gutsa på denne løsninga i sesong tre, og får det til å funke. 
Kanskje ikke umiddelbart, og muligens ikke i like stor grad som i sesongen før, men funke - det gjør det. 

Cassie, Tony, Sid, Chris, Jal og resten av gjengen vi rakk å bli så glade i i løpet av de to første Skins-sesongene er ferdige med sixth form, og spredt for alle vinder. 
Det var derfor med noe avmålte forventninger jeg starta på sesong tre, og det tok noen episoder før den underliggende skepsisen forsvant. 

Vorspiel, ikke fest 

Den nye gjengen er ikke veldig ulik den forrige. 
Rotløs, rusliberal ungdom som flakker rundt i Bristol på jakt etter seg selv, hverandre, og noe som kan fungere som rettferdiggjøring av egen eksistens. 

Ungdommene er fortsatt via hver sin episode, noe som både er en styrke og en svakhet. 
Måten man kommer under huden på én og én karakter er med på å stadig gjøre meg nysgjerrig på neste episode - neste menneske. 
I tillegg blomstrer flere av rollefigurene når de først får muligheten til å vise seg ordentlig fram. 

Problemet er at dette for noen nødvendigvis må skje lovlig sent i sesongen. 
Og i og med at flere av karakterene beveger seg farlig nær - og rett som det er over - grensa til å være stereotyper, kan redninga i form av 45 minutters fokus komme litt i seneste laget. 

Derfor kan sesong tre tidvis oppleves som en oppladning til sesongen etter, når alle karakterene allerede er satt. 
En god oppladning riktignok, den skal de ha. 

Cook, gjengens lettliva løse kanon og alfahann, setter seg i alle fall tidlig og godt. 
Det gjør også Effy, femme fatale og eneste Skins-figur som er med i alle de fire første sesongene. 
Sammen med skatekjekkasen Freddie utgjør de deltagerene i et trekantdrama som går som den mest markante røde tråden gjennom sesong tre. 

JJ - den obligatoriske nerden - sliter litt med å finne formen, men kommer sterkt etter hvert. 
En som aldri finner formen er det forsøksvise komialibiet Pandora, som er så karikert at det er litt vanskelig å forstå hvorfor hun har fått være med i det hele tatt. 

Tvillingparet Katie og Emily, som er like forskjellige inni som de er like utenpå, vokser utover i sesongen, og samspillet mellom Emily og den seriøse og politisk engasjerte Naomi er tidvis briljant. 

Mackenzie Crook (fantastiske Gareth fra The Office) dukker også opp i en birolle som den patetiske gangsteren Johnny White, men selv om Crook er overbevisende som alltid føles figuren han spiller litt forstyrrende og unødvendig. 

Business as usual 

Hvis vi ser bort i fra at de fleste fjesene er nye, er det business as usual i tredje sesong av Skins. 
Og det er en bra ting. 
Det er rett og slett litt imponerende å se hvordan skaperne av serien har klart å beholde stemninga fra de tidligere sesongene etter å ha bytta ut alle folka. 

Tematikken er den samme, og den nye gjengen sliter med mange av de samme tingene som den forrige uten at det føles repeterende. 
Seksuell og generell identitet, forholdet til foreldre, rus, det å bli voksen 
- Skins tar disse temaene på alvor. 

Musikkbruken er fortsatt fantastisk, bildene er fine og de urutinerte skuespillerne er nesten like gode som den forrige gjengen. 

Skins forteller historier og portretterer mennesker i sin kanskje mest sårbare fase - fortsatt uten å moralisere eller gjøre krav på å sitte med noen form for fasit. 
Det er trist, morsomt, sårt, rått og engasjerende. 
Og jeg gleder meg til sesong fire, som jeg tror er enda sterkere - nå kjenner vi allerede folka. 

Et godt vorspiel gir jo gjerne en enda bedre fest. 
",1
"The Walking Dead
Mennesker og zombier i en ny verdensorden 

I vår har du kunnet se sesong én av The Walking Dead på Fox Crime, i morgen kommer den for salg på dvd og Blu-ray. 
Her er min anmeldelse. 

Når det kom for en dag at Robert Kirkman og tegnerne Tony Moore/Carlie Adlards tegneserie skulle bli tv-serie, var svaret tilnærmet unisont: 
«PÅ HØY TID!» 

...de udødes nærvær er konstant tilstede. 

Biter negler 

Tegneserien har holdt det gående i snart åtte år, og i skrivende stund er utgave 85 ute. 
Jeg synes jeg hører fansen bite negler helt hit. 

Tegneserien The Walking Dead dreper nemlig for fote. 
Ikke bare zombier, men hovedroller og biroller. 
Og det er klart det kjennes på kroppen når du aldri helt kan vite om din favorittsheriff vil klare seg gjennom neste bok. 

Når en tv-serie baseres på en tegneserie er den visuelle forhistorien en helt annen enn om den er basert på en bok, og tv-serien The Walking Dead holder seg utseendemessig tro mot originalen. 

Egne, engasjerende valg 

AMCs zombiesatsing sender både omgivelser, rollefigurer og zombier opp i en høyere enhet og bringer trykkende, svett hverdagsdrama til skjerms. 
Historiemessig går tv-serien sine egne veier, og jeg overraskes på en gledelig måte. 

Jeg engasjeres av tv-seriens egne valg av historieelementer og vendepunkter, istedet for å nikke gjenkjennende til en historie jeg kjenner fra før. 

Jeg mener regissør Frank Darabont, produsent Gale Anne Hurd og manusforfatterne gjør helt rett i å fortelle historien annerledes enn tegneserien, så lenge det funker og styrker serien. 
Det finnes ikke bare én måte å fortelle Ricks historie på, det finnes flere. 

Zombiene er som insekter å regne 

Rollebesetningen er sterk, og zombiene ser helt fantastiske ut. 
Andrew Lincoln hadde ikke vært mitt førstevalg til rollen som Rick Grimes, men han er det nå. 

Det samme gjelder for Sarah Wayne Callis i rollen som Lori Grimes, Jeffrey DeMunn som gamlingen Dale, Laurie Holden som Andrea, Chandler Riggs som Carl Grimes og John Bernthal som Shane Walsh. 

Zombiene gjør heller ikke skam på sine artsfrender i den øvrige filmhistorien, tvert imot: følelsen av de udødes nærvær er konstant tilstede, siden zombiene i The Walking Dead-universet er mer som insekter å regne. 

De kommer sigende på, uten å nøle, som om de fulgte et urinstinkt. 
De lukter seg frem til maten og reagerer på alle slags lyder. 
De kan sitte ubevegelig og livløst på et egnet sted til noen tilfeldigvis kommer forbi og GHRAHLGH!! 
- sette de oppløste kjevene sine rett i offeret og sende smitten videre. 

Det som vil få oss med videre 

Zombiene er som sagt eksemplarisk fremstilt, men heldigvis er det dramaet som er fokuspunktet. 
Og i dette dramaet vandrer det folk som har blitt forvandlet, enten til zombier eller nye mennesker i en ny verdensorden. 

The Walking Dead handler om oppbrudd og følelser, og det gjør den helt rett i siden det er det eneste som vil få oss til å vende tilbake, sesong etter sesong. 

Den eneste svakheten ved sesong én er at den slutter så altfor fort og brått, og lar ventetiden til sesong to bli unødvendig lang. 

The Walking Dead er ute på dvd og Blu-ray 9.6.2011 
",1
"Murphy's Law s03
Murphy finner storformen på tredje forsøk 

Hvor mange ganger har man ikke irritert seg over serier som starter med et par gode sesonger for så bare å visne hen? 

Med Murphy's Law er opplegget stikk motsatt - et par småtraurige startår, etterfulgt av en tredjesesong som gjør at de foregående famlende sesongene glatt blir tilgitt. 

Kjent setting - uforutsigbart plot 

Tommy Murphy (James Nesbitt) er en hardkokt politispaner som har gjort det å infiltrere verstingmiljøene i Londons underverden til sin spesialitet. 
Nord-iren er kompromissløs, tøff i trynet og setter seg kjapt og effektivt i respekt blant kjeltringene han har som arbeidsoppgave å samle inn så mye dritt som mulig på. 

Murphy's Law fremstår uansett som The Wires dystre og sutrete - men likevel oppegående - britiske lillebror. 

Men Murphy har en tragisk fortid, hans egen datter ble drept i en gisselsituasjon i Belfast. 
Nå har han ingen, og dermed ingenting å tape. 

Greit - ingen originalitetspoeng så langt. 
Det har egentlig lite å si, så lenge Nesbitt spiller Murphy så bra som han gjør, og plottet er såpass uforutsigbart. 

Krever mer - gir mer 

I de to første sesongene var Murphy's Law en ""én sak per episode""-serie, noe som ga lite rom for sak- og karakterutvikling. 
Denne sesongen dreier seg derimot i sin helhet om bare én etterforskning, noe som med fasit i hånd kan sies å ha vært et svært vellykka trekk fra serieskapernes side. 

Å gjøre undercover-oppdrag tar tid, og at det gjenspeiles i serien føles riktig. 
Det gir rom for nyanser, underplot og kompleksitet. 
Det krever mer av seeren, men gir til gjengjeld tilsvarende mye mer tilbake. 

Murphys oppgave er i utgangspunktet å infiltrere en gjeng som driver med organisert kriminalitet på middels drøyt nivå. 
Men saken baller på seg, og involverer etter hvert voldsomt skitne forretningspamper, korrupsjon og storpolitisk hestehandel. 

Det er smart, intrikat, velskrevet, bekmørkt og - etter hvert - skikkelig spennende. 

En dyster britisk lillebror 

Murphy's Law gamle tematikk kombinert med ny episodedramaturgi gjør det vanskelig å unngå sammenligning med The Wire. 
En sammenligning serien tåler godt. 
Ikke misforstå, den er ikke på The Wire-nivå - men hvilken politi/røver-serie er vel det? 

Plottet er nesten like ambisiøst, rollefigurene nesten like nyanserte og handlinga nesten like forutsigbar. 
MEN - karakterfloraen er både svakere og smalere, og serien har fortsatt bare overbevist i seks episoder - The Wire gjorde det i 60. 

Murphy's Law fremstår uansett som The Wires dystre og sutrete - men likevel oppegående - britiske lillebror. 

Enmannsforetak 

Den største forskjellen fra HBOs mesterverk er at Murphy's Law i stor grad er avhengig av én mann for å lykkes - rollefiguren Murphy/skuespilleren Nesbitt. 
I hvor stor grad rollefiguren lykkes skal jeg holde kjeft om, men at skuespilleren leverer varene er hevet over enhver tvil. 

Ryktene sier at rollen ble skrevet spesielt for Nesbitt, noe som er lett å tro på. 
Fra naturens side er han velsigna med et utseende som gjør ham eksteriøregna som både snut og skurk, og han takler begge rollene med en intensitet og troverdighet som gir Murphy's Law det lille ekstra. 

Mark Womack gjør en fin figur som sjefsskurk Dave Callard, og det er jevnt høyt nivå på bifigurene, men de må uansett finne seg godt til rette i skyggen - dette er Nesbitts serie. 

Feil ordtak 

Murphy's Law er tidvis kjip og slitsom å se på, noe som helt tydelig har vært serieskapernes intensjon. 
Serien er bekmørk - både visuelt og tematisk. 
London har aldri vært så trist, og Murphy sliter - naturlig nok for en mann som jobber med å lyve - med identitetstrøbbel. 

Jeg liker uansett det jeg ser. 
Politiserier går det snart 700 av på dusinet, severdige politiserier er en helt annen historie. 
Her er det ikke originalitet som gjør serien interessant, men godt håndverk fra de aller fleste som er involvert. 
Og det er mer enn nok. 

Murphy's Law viser tidvis at alt som kan gå galt faktisk går galt. 
Men i enda større grad viser serien at alle gode ting er tre. 

Enig? 
Uenig? 
Legg igjen en kommentar! 
",1
"Boardwalk Empire S01
Korrupsjon og politikk går hånd i hånd på plankegata. 

Forbud av alle slag stimulerer til kriminell aktivitet, og HBO-serien Boardwalk Empire skildrer hvordan kriminalitet og politikk går hånd i hånd. 
Forskjellen er faktisk vanskelig å få øye på. 

TRYKK PÅ BILDET OVER FOR Å SE FØRSTE EPISODE! 

Holder spritimperiet sammen 

Epokeserien klinker til med Martin Scorcese som regissør av første episode og skaper dermed en viss type forventning som kanskje kan komme uheldig ut for serien. 

Definitivt en severdig serie av høy teknisk og visuell kvalitet 

Dette er slettes ingen Scorcese-serie slik jeg opplever den. 
Til det inneholder den for lite vold og spenningselementer. 
Men det betyr ikke at det er en dårlig serie. 

Det finnes flere regissører som holder et høyt nivå, deriblant Tim Van Patten. 
Og han er den som med stødig og delikat regi holder spritimperiet sammen sesongen gjennom. 

Blir trist og oppgitt 

Hvis jeg skulle brukt ett ord for å beskrive Boardwalk Empire ville det blitt dystopisk. 
Jeg blir dyster av å se det. 

Eller kanskje mest trist og oppgitt fordi menneskeskjebnene virker forutbestemte og hjelpeløse i den gråkalde mannsdominerte samfunnsmodellen. 

Atlantic City på 1920- og 30-tallet var ikke noe godt sted å være, men ved hjelp av horer og sprit var virkeligheten enklere å glemme for enkelte enn for andre. 

Begrenset underholdningsverdi 

Kvinnene er nemlig ute av sitt element i Boardwalk Empire. 
Her er det røykende og drikkende mannfolk som fyller skjermen - mannfolk med bekymringsrynker i panna, som går fra det ene røykfylte lokalet til det neste med problemene sine og småkjefter og hakker på hverandre. 

Dette har begrenset underholdningsverdi over tid og er Boardwalk Empires desidert svakeste side. 

Damene er enten med som puppeflashere mellom gubbesekvensene eller som strevende mødre, og her er det definitivt sistnevnte som har underholdningsverdi. 
Det er de 'ordentlige' damene som skaper spenning i Atlantic City, alle de rusa lettkledte damene er dørgende kjedelige. 

Shannon med skjermtekke 

Og så har vi perlene da; Michael Shannon som FBI-agent Nelson Van Alden og Michael K. Williams som den svarte undergrunnssjefen Chalky White. 
I tillegg til 'Nucky' selv, Steve Buscemi, er disse to den virkelige kapitalen Boardwalk Empire sitter på. 

Shannon har et skjermtekke mange kan misunne ham, og han virker både genial og gal - en god kombinasjon for en dyktig fiktiv FBI-agent. 
Williams (som fortsatt er Omar Little i hodet mitt) har fått på seg lilla speilfløyelsdress, tversoversløyfe og Indiana Jones-hatt og ser ut som verdens første hallik. 

Det han derimot er, er den kuleste, frekkeste og mest fryktinngytende figuren i Boardwalk Empire og skulle fått så mye, mye mer skjermtid. 

Buscemi selv surfer rundt på en selvfølgelig bølge av like deler humor og alvor og er seriens absolutte midtpunkt. 

Definitivt severdig 

Boardwalk Empire er fantastisk tidsriktig. 
Klær, kjøretøyer, innredning - alt er satt foran kameraet med hensikt. 
Atlantic City selv glimrer med sitt fravær, siden serien stort sett foregår innendørs eller ute på landeveien. 

Den eneste utendørsdelen av byen som i noen grad brukes er selve boardwalken - plankegata som skiller byen fra Atlanterhavet. 
Sjargongen, uttrykkene og oppfatningene om andre nasjonaliteter er veldig underholdende og irene får kanskje hardest medfart av alle. 
På høy tid. 

Det varierer veldig hvor mye Boardwalk Empire engasjerer meg, men det er definitivt en severdig serie av høy teknisk og visuell kvalitet for deg som liker dixieland, sigar og ekte pupper. 

Boardwalk Empire S01 starter mandag 20. juni kl 21.30 på NRK1! 
",1
"Spooks S03
Mindre spionasje, mer filosofi - men minst like bra som før. 

Helliger målet alltid middelet? 
Dette spørsmålet går som en knallrød tråd gjennom hele den tredje sesongen av spionserien Spooks. 

Der de første to sesongene i stor grad er via til selve spionasjen, flyttes fokuset i tredje sesong opp et nivå - til et plan der det filosoferes rundt hvor langt man kan - og bør - gå for fedrelandets beste. 

Så med mindre du er en paranoid konspirasjonsteoretiker kan ti nye timer med Spooks trygt anbefales. 

Er det spenninga knytta til hvorvidt MI5 klarer å overliste slemminger som gjør at du liker Spooks? 
Slapp av, den er fortsatt tilstede i aller høyeste grad. 
Serieskaperne har bare utbrodert rollefigurenes tanker rundt det de faktisk driver med, noe som - godt støtta av flott skuespill og ikke-moraliserende moralfilosofering - funker finfint. 

Godt, men alt for sent 

Sesong tre starter der toeren slutter. 
Tom Quinn er lurt i en felle, og prøver desperat å bevise sin uskyld. 
At Quinn blir skrevet ut av serien tidlig i sesongen er ingen hemmelighet, han får ikke en gang være med på coverbildet. 

Hvordan det skjer skal jeg ikke røpe, men de første par episodene er velskrevne, spennende, og gir lyst på mer. 

Karakterutviklinga Quinn gjennomgår slår an tonen for hele sesongen. 
For hans del kommer den dessverre for sent til at rollefiguren blir savna i noe særlig grad, men flere av de andre karakterene følger hans eksempel og blir mer levende og menneskelige iløpet av de ti episodene. 

Spørsmålene er viktige - ikke svarene 

Adam Carter (Rupert Penry-Jones) overtar Quinns posisjon som toppspion, men den skruppelløse smartingen bruker litt for lang tid på å få satt karakteren sin. 
Det gjør derimot ikke Zoe Reynolds, Danny Hunter, og sjefen sjøl - Harry Pearce. 
Dette trekløveret har vært med fra starten, og de dynamiske, interessante og til tider ekstremt velspilte rollefigurene har størsteparten av æren for at Spooks er såpass severdig som den faktisk er. 

Felles for de tre er at de, i ulik grad og på ulik måte, stiller moralske spørsmål ved levebrødet sitt. 
Spørsmålene er ofte retoriske og blir nesten aldri besvart, men det er uansett greit at de blir stilt. 

Hva har man rett til å gjøre mot et individ for felleskapets beste? 
Hva er felleskapets beste? 
Hvor går grensa for tortur? 
Hva er egentlig terrorisme? 
Hvordan kan jeg bevare meg selv når jeg konstant spiller en rolle? 
Hvor langt kan jeg gå og fortsatt være i stand til å se meg selv i speilet neste morgen? 

Jeg har vondt for å tro at man aldri reflekterer over alt dette når man lever av å gjøre såpass ekstreme ting som den gjengen her driver med til vanlig, så det er bare rett og rimelig at det blir ofra litt plass. 
Noen vil kanskje syns det blir litt for mye av det gode - jeg synes de balanserer det fint. 

Finner fasongen 

Det økte fokuset på karakterutvikling og privatliv fører til at episodene i mindre grad fungerer hver for seg. 
Det er fortsatt ikke noe problem å få noe ut av en enkeltstående episode, men sesongen fungerer helt klart best som helhet. 

Om dette er positivt eller negativt er selvfølgelig en smakssak, men jeg trives med utviklinga serien har tatt. 

Alle episodene er ikke like givende, og bikarakterene er fortsatt ikke noe særlig å skrive hjem om, men alt i alt vitner sesongen om en serie som virkelig er i ferd med å finne fasongen. 

Den hvileløse stemninga som er dømt til å prege en gjeng som kjemper en krig som aldri kan vinnes understøttes av bevisst kameraføring og en kald fargepalett - det er generelt lite å utsette på håndverket. 

Viljen til å skrive viktige karakterer ut av serien gir en uforutsigbarhet enkelte tilsvarende serier mangler, og er med på å bidra til realismen i portrettet av et yrke som er omtrent like trygt og stabilt som trondheimsværet - selv om det selvfølgelig kan være irriterende å se favoritter forsvinne. 

Mye likt - men litt bedre 

Mye er likt, og det meste som står i anmeldelsa av sesong 2 gjelder fortsatt, men alt i alt synes jeg Spooks har tatt et steg i riktig retning, og der fireren jeg ga sesong to var heller svak er denne fireren tilsvarende sterk. 

Drama- og spenningsaspektene spiller hverandre gode, og gir seerne en ekstra grunn til å følge med hele veien. 

Så med mindre du er en paranoid konspirasjonsteoretiker kan ti nye timer med Spooks trygt anbefales. 

Enig? 
Uenig? 
Slå deg løs i kommentarfeltet! 
",1
"Skins S04
Herlig feel bad-underholdning som ramler på oppløpssida. 

Skins har aldri rosemalt britisk ungdomsvirkelighet - heller tvert imot - og i sesong fire er det tilsynelatende ikke måte på hvor traurig ting kan bli for gjengen fra Bristol. 

De fleste som har vært der vil nok akseptere at tenårenes iboende bipolaritet blir malt med den bredeste penselen man har for hånda. 

Dystopien går som en beksort tråd gjennom hele sesongen - selvmord, mord, psykisk og fysisk sykdom, familieoppbrudd, økonomisk ruin, ensomhet, vold, rusavhengighet - dette er bare noe av det som får plass i løpet av åtte episoder. 

Men jævelskap fungerer som underholdning, særlig når det er godt spilt og skrevet. 
Og det er det her, det holder bare ikke hele veien inn. 

Små oppturer - voldsomme nedturer 

Sesong fire starter med et smell - bokstavelig talt. 
Åpningsscena, som minner veldig om den første scena i fjerde sesong av Six Feet Under, viser ei jente som hopper i døden på Thomas' klubb. 

Den påfølgende private etterforskninga avslører at flere av våre venner spiller en rolle i tragedien, og stemninga er ettertrykkelig satt. 

Siden går det slag i slag med små oppturer og påfølgende voldsomme nedturer.Det er nok ikke alle som kjenner seg like godt igjen i Skins' fremstilling av ungdomstid, men de fleste som har vært der vil nok akseptere at tenårenes iboende bipolaritet blir malt med den bredeste penselen man har for hånda 

En elskbar versting 

Skins legger mye ansvar på unge skuespillerskuldre, og det er den mest rutinerte av dem som bærer børa best. 
Jack O'Connell (This is England) gir Cook flere nye dimensjoner i løpet av sesongen. 

Dette betyr selvfølgelig ikke at Cook går lyse tider i møte, han er kanskje den som er mest ute å kjøre av alle sammen. 
Uansett gir hans episode økt forståelse av hvorfor den unge nihilisten er som han er, og O'Connell er mer enn dyktig nok til å skrive Cook inn i TV-historien som en elskbar versting vi husker. 

Tvillingene Katie og Emily har også vokst siden foregående sesong. 
De får langt mer tid i ruta, og viser seg tilliten verdig. 
I motsetning til andre karakterer får de drahjelp fra foreldrene, som er blant de ytterst få voksenpersonene i Skins som ikke fremstår som rene tegneseriefigurer. 
Pappa Fitch er et slags tragikomisk alibi, og fyller rollen med bravur. 

En gresk tragedie 

Effy og Freddie representerer den dystreste delen av sesongen. 
Her er det ekstremt langt mellom lyspunktene, og selv den minst intuitive skjønner tidlig at alt er dømt til å gå lukt til helvete. 

Luke Pasqualino sliter tidvis med å tilføre Freddie særlig mer enn et vakkert ytre, og blikkfokusen til Effy går i vranglås en meter bak alt hun ser på tidlig i sesongen, men det skal uansett godt gjøres å ikke la seg rive med av den greske tragedien waiting to happen. 

Emily/Naomi-føljetongen er likevel det forholdet som fenger mest. 
Kathryn Prescott er strålende som Emily, og sammen med Lily Loveless maler hun et intenst og troverdig portrett av ung og mildt sagt problematisk kjærlighet. 

JJ følger opp der han slapp i tredje sesong, og er uhyre viktig for dynamikken i karakterfloraen med perspektiver og problemer som skiller seg markant fra resten av gjengens. 
Gutten som er dømt til å appellere til mangt et morsinstinkt står i sentrum for både noen av de tristeste og fineste øyeblikkene sesongen har å by på. 

Dess styggere, jo finere 

Serieskaperne har to elementer å støtte seg på for å forhindre at Skins ikke blir for deprimerende. 
Det ene er flate figurer som stort sett har i oppgave å tilføre serien komikk, sånn som Pandora og de aller fleste som er ferdige med tenårene. 
Jeg har etter hvert bitt vant til det, men synes fortsatt dette grepet er under middels vellykka. 

Det andre elementet er karakterenes ungdommelige pågangsmot og evne til å reise seg opp og prøve på nytt hver gang livet gir dem en kraftig smekk. 

Dette funker strålende, og gjør at Skins' tema ikke bare trenger å tolkes som ""alt går til helvete og du kommer til å dø ensom uansett"", men også kan forstås som ""hvis du ikke fortsetter å prøve kommer du hvertfall ingen vei"". 

I tillegg blir de fine øyeblikkene enda finere når det depressive er så tydelig tilstede som det er. 
Og det er akkurat denne kontrasten som gjør Skins så voldsomt severdig. 

Sju gode og en forferdelig 

Siste episode er derimot ikke severdig i det hele tatt. 
Makan til idiotisk forsøk på å nøste opp løse tråder skal du lete lenge etter. 
Det er vanskelig å være mer konkret uten å ødelegge spenninga for de som enda ikke har sett serien, men det stinker manusforfattere med dårlig tid og uten en klar plan. 

Og selv om det bare er én episode av åtte, så er dette det siste møte med den andre generasjonen Skins-ungdommer - både skuespillere og TV-seere hadde fortjent bedre. 
Terningen hadde utvilsomt vist en ekstra prikk hvis bare noen hadde tatt seg tid til å føre historiene i havn på noenlunde ordentlig vis. 

Men så lenge du er forberedt på en halvhjerta og lite tilfredsstillende slutt kan du med god samvittighet kose deg med sju episoder ungdomsdrama på sitt beste - og mørkeste. 

Enig? 
Uenig? 
Uansett - bruk kommentarfeltet 
",1
"Solsidan s01
Svensk storsuksess som genererer lite gapskratt, men masse humring. 

Det siste tiåret har komiserier som The Office, Curb Your Enthusiasm og Klovn representert kjærkomne motstykker til punchline- og lattermaskinkomikken som dominerte på nittitallet. 

Stikkordene er fasade, usikkerhet, statusjag og kampen for å passe inn - et godt utgangspunkt for situasjonskomikk. 

Dette er serier med høy gjenkjennbarhets-faktor som snakker i enorme bokstaver til flauhetssenteret i seeren - og bruker det som basis for komikken. 

Solsidan opererer i utkanten av samme landskap, men har tona ned det flaue en del sammenligna med ovennevnte serier - noe som gir færre latterbrøl, men en langt mer avslappende seeropplevelse. 

Almenngyldig tematikk 

Serien handler om tannlegen Alex (Felix Herngren) og skuespillerinna Anna (Mia Skäringer), som nettopp har flytta tilbake til Alex' barndoms dal - overklassetettstedet Saltsjöbaden. 

Der bor allerede Alex' barndomskamerat og bestevenn - banksjefen Fredde (Johan Reborg) sammen med sin noe stereotypiske rikmannsfrue Mickan (Josephine Bornebusch) og deres to barn. 

Om ramma ""kakseliv i den svenske skjærgården"" kanskje ikke skaper umiddelbar gjenkjennelse for folk flest, er tematikken almenngyldig. 
Stikkordene er fasade, usikkerhet, statusjag og kampen for å passe inn - et godt utgangspunkt for situasjonskomikk. 

Mangler komitrøkk 

Solsidan bæres frem av solide skuespillerpre som presenterer velskrevet dialog. 
Johan Reborg briljerer i rollen som impulsive Fredde, og er den som oftest trigger lattermusklene mine. 

På det området tar også Henrik Dorsin (storebror til Rosenborg-kaptein Micke Dorsin) rikelig med ansvar. 
Hans Ove Sundberg-karakter representerer den kjipe og smålige barndomsvennen du febrilsk prøver å kvitte deg med, og Dorsin sjonglerer stereotypi, komikk og det nødvendige snevet av troverdighet på flott vis. 

Mia Skäringers Anna er kanskje ikke den rollefiguren man ruller seg i latter av, men den vordende mor er lett å bli glad i og tilfører karakterfloraen balanse. 

Hovedperson og fortellerstemme Alex havner tidvis litt i skyggen av de sterke personlighetene rundt seg. 
Det er nok meninga at det skal oppfattes sånn - karakteren er konfliktsky og kronisk usikker - men Alex mangler noe av det tiltrengte komiske trøkket som Frank Hvam så glimrende fronter Klovn ved hjelp av. 

Kan nytes i store mengder 

Solsidan kan i det hele tatt oppfattes som Klovns ritalinmedisinerte lillebror. 
Der Klovn fremkaller like deler latterbrøl og puteøyeblikk, legger Solsidan seg på ei linje der det morsomme ikke er like morsomt, og det flaue ikke er like flaut. 

Dette er ikke bare negativt, jeg sliter med å se mange episoder av Klovn på rappen - det er rett og slett for slitsomt. 
Solsidan kan derimot trygt nytes i større mengder. 
For underholdninga er alltid tilstede selv om alt ikke er like hylende morsomt. 

På tross av at noe så utrivelig som frykten for egen utilstrekkelighet står såpass sentralt i serien som den gjør, er Solsidan likevel feel good-TV fra øverste del av hyllesystemet. 
Og selv om karakterene vi følger svært sjelden er ordentlig tilfredse med tilværelsen, farges ikke seeropplevelsen av dette. 

Når serien i tillegg er satt til en fargesterk postkortvariant av Sørøst-Sverige er det vanskelig å ikke trives foran skjermen. 

Så får man heller bytte til Klovn når man trenger et latterkick. 

Enig? 
Uenig? 
Slå deg løs i kommentarfeltet! 
",1
"Identity S01
Vakkert politidrama på tomgang. 

Noen ganger virker TV-serier som om de er lagd under tvang. 
De kan ha gode skuespillere, flotte bilder og et tema som i utgangspunktet kan være interessant - likevel fenger det ikke. 
Fordi de mangler noe vesentlig - en historie som vil fortelles. 

Identity er en sånn TV-serie. 

Greit plot 

Utgangspunktet er streit nok, om ikke veldig banebrytende. 
Den nye identitesenheten i London-politiet spesialiserer seg på saker knytta til identitetstyveri. 
Enheten er uglesett av politimenn i andre avdelinger som synes den virker som et unødvendig pengesluk. 

Potensialet som tydeligvis ligger i bunn er en kime til irritasjon i og med at det ferdige produktet ikke fenger mer enn det faktisk gjør. 

Bedre blir det ikke når enhetsleder Martha Lawson (Keeley Hawes) ansetter den løse kanonen John Bloom (Adian Gillen) som nettopp har gjort seg ferdig med et 15 år langt spaneroppdrag der han har infiltrert den tyrkiske mafiaen så grundig at enkelte av båndene viser seg vanskelige å bryte. 

Sammen med den obligatoriske dataeksperten, streberen og sjarmøren danner de ei gruppe som skal fakke skurker som utgir seg for å være noen andre enn de egentlig er, samtidig som de forsøker å finne ut om Bloom selv tilhører denne kategorien. 

Mellom to stoler 

Det kan virke som om serieskaperne satte premissene for serien, casta dyktige skuespillere og fotografer, og så lente seg selvtilfredse tilbake før de hadde rukket å jobbe skikkelig med selve manuset. 

Ikke sånn å forstå at det er totalt krise, det virker bare uinspirert - noe som fører til at jeg som seer kjapt mister engasjementet. 
Dialogen er i beste fall ujevn, og hverken små eller store intrigelinjer evner å forsikre meg om at jeg må se en episode til. 

Hjernedøde underholdningsserier som nesten åpent setter som premiss at du må koble ut hodet for å få noen glede av produktet, kan til en viss grad komme unna med dette. 
Kobler du ut hodet mens du ser Identity kan du kjapt miste tråden, og kobler du det på blir mangelen på en god historie for tydelig - dermed faller serien tungt mellom to stoler. 

I det hele tatt virker Identity som det motsatte av et overskuddsopplegg - noe manusforfatterne er tvunget til å skrive før de får lov til å hoppe på neste lystbetonte prosjekt. 

Visuelt vakker 

Identity er uansett ikke fullstendig mislykka. 
Serien er tydelig og helhetlig mollstemt, noe som kombinert med vakker og dynamisk fotografering gir en visuell opplevelse som trekker opp helhetsinntrykket. 

Skuespillerne er heller ikke ille. 
Adian Gillen, som tidligere har vist hva som bor i ham gjennom rollene som Borgermester Carcetti i The Wire og Littlefinger i Game of Thrones, spiller mystisk og potensielt skummel purk på upåklagelig vis. 

Keeley Hawes (Ashes to Ashes, Spooks) spiller - som vanlig - flink politikvinne. 
Hun gjør det helt greit, men makter ikke å tilføre rollen det lille ekstra som vi har sett henne gjøre tidligere. 

Kjemien mellom de to hovedrolleinnehaverne er ikke noe å hoppe i taket for, men det har mye å gjøre med at de blir tvunget til å fremføre enkelte dialoger som dreper troverdighet - jeg fritar Gillen og Hawes for skyld akkurat der. 

Se heller Spooks 

Potensialet som tydeligvis ligger i bunn er en kime til irritasjon i og med at det ferdige produktet ikke fenger mer enn det faktisk gjør. 
Jeg mister liksom aldri trua på at det skal ta seg opp, og selv om spenninga øker mot den siste av de seks episodene er det langt fra nok til å overbevise meg om at denne serien var verdt tida jeg brukte på å se den. 

Identity er - på mange måter - en svakere utgave av spionserien Spooks. 
Begge er politidrama med en tvist satt til London, Keeley Hawes fronter begge, og de deler til en viss grad tematikk - hvem kan man stole på? 
Hvem er den de utgir seg for å være? 

Forskjellen ligger i historiefortellinga 
- Spooks er inspirert, Identity er ikke det. 
Og det får konsekvenser. 

Spooks lever i beste velgående etter ni sesonger - Identity ble kansellert etter én. 
",1
"Farlig Oppdrag
Lekker britisk militæraction med billig historie 

Kanskje så du Farlig Oppdrag når den gikk på NRK tidligere i år? 

Denne krigsserien i seks deler henter handlingen fra ulike konfliktsteder i verden (Irak, Zimbabwe, Afghanistan og Pakistan) og utgangspunktet er en gisselfrigjøring som går skeis og som får følger gjennom hele serien. 

Farlig Oppdrag ser råskarp ut, og inneholder mye godt kameraarbeid 

Soldatskjebner 

Hovedrollene tolkes av Richard Armitage og Andrew Lincoln, sistnevnte mest kjent for sin hovedrolle i zombieserien The Walking Dead. 

Armitage spiller John Porter, en SAS-soldat som får skylden for alt som går galt under den mislykkede operasjonen, og mye av Farlig Oppdrag handler om hans frustrasjoner og demoner. 
De er det ikke så rent få av, og fler skal det bli ettersom den britiske etterretningen ikke har noen betenkeligheter med å sende Porter ut på nye (uoffisielle) eventyr. 

Lincoln spiller Hugh Collinson, Porters tidligere medsoldat som gjør militær kometkarriere og havner i MI6, og som tar Porter under sine vinger og gir ham en ny sjanse. 

Grunnen til at Farlig Oppdrag ikke løfter seg over 'middels krigsunderholdning'-kategorien, er todelt: den undervurderer meg med sine irriterende psykologiske tilbakeblikk og lar ting løse seg for lett. 
Serien tar seg heldigvis opp, men aldri til de store høyder. 

Usannsynlige vendinger 

Historien i Farlig Oppdrag spinnes rundt sårbare maktallianser mellom nasjoner og de nådeløse konsekvensene slike kan ha for vanlige fotsoldater. 

Til tider oppleves vendingene serien tar som veldig usannsynlige, og det gjelder spesielt første episode som helt klart er den svakeste både historiemessig og skuespillermessig. 

En ekstremt kritisk sitasjon berges for eksempel ved at en maktperson plutselig kommer inn i rommet og gir kontrabeskjed. 
I en annen sekvens gløtter Porter opp på tven og kjenner igjen barnet han så for syv år siden i Irak, nå syv år eldre og iført uniform. 

Mating med teskje 

Tilbakeblikkene føles kanskje nødvendige for at jeg ikke skal glemme seriens utgangspunkt, men jeg har ingen problemer med å huske hvorfor Porter har blitt som han har blitt - han har nemlig et innbitt og bittert uttrykk med 'urettferdig behandlet' stemplet i pannen hele veien. 
Overdrevne følelser og indre demoner river og sliter i figurene og fortelles med ekkoeffekt og syretrompeter i tilbakeblikkene - resultatet blir for mye mating med teskje. 

Utseendemessig ser Farlig Oppdrag råskarp ut, og inneholder mye godt kameraarbeid. 

Noen ganger blir den faktisk seende litt kunstig ut, siden det skarpe bildet avslører nyinnkjøpte klær på gisseltakere ute i ørkenen. 
Plutselig ser farlige gisseltakere ut som modeller for det siste innen gatemote. 

Hvis du regner deg som en altetende krigsjunkie, vil jeg anbefale serien. 
Men hvis du er ute etter en alternativ tagning på moderne krig fra en britisk regissør, vil jeg heller anbefale Generation Kill. 

Farlig Oppdrag er i salg fra 10.8.2011. 

Har du noe på hjertet? 
Fyr løs i kommentarfeltet under! 
",1
"Vampire Diaries s02
Mer kjøtt og action rundt tenåringenes favorittvampyrer. 

Andre sesong av Vampire Diares tar et stort steg opp fra foregående sesong. 

Heltene våre møter mer blod, mer action, og langt flere utfordringer i det som har blitt en underholdende serie til late ettermiddagers behov for lett underholdning. 

En liten innføring for de som ikke husker første sesong: 
I den lille byen Mystic Falls møter vi Elena. 
Hun er tenåringen som forelsker seg i vampyren Stefan, som er tilbake til hjembyen for å bygge og bo. 
I denne coctailen finner vi også Stefans bror Damon som er forelsket i Elena, og sist, men ikke minst hjemkomne Katherine som er Elenas dobbeltgjenger. 

I tillegg til det naturlige trekantdramaet som oppstår ved at to brødre er forelsket i samme kvinne, står også heltene våre ovenfor nye skurker. 
Varulver inntar byen, det samme gjør ondsinnede hekser og verdens eldste vampyrer, som naturlig nok er umulig å ta livet av. 
Nesten i hvert fall. 

Sesong 2 handler i all hovedsak om hvor mye overnaturlig utøy man kan kaste på seriens helter. 

Høyt tempo 

Trekantdramaet mellom Elena, Damon og Stefan står sentralt i denne sesongen, uten at det tar for mye plass. 
For de dramahungrige er det likevel nok av forhold og forelskelser å kose seg med blant bikarakterene, men sesong 2 handler i all hovedsak om hvor mye overnaturlig utøy man kan kaste på seriens helter. 

Serien har et høyt tempo, og det er såvidt den ene vampyren er drept før den neste dukker opp. 
Jeg sitter ikke dirrende på kanten av sofaen, men de endeløse utfordringene gjør i hvert fall at man er nysgjerrig på hva som skal til for å kvitte seg med djevelskapen denne gangen. 

Sterke venninner 

Bestevenninnen Caroline er en av de figurene som utvikler seg mest gjennom sesongen. 
Hun står ovenfor utfordringer av en helt annen grad enn pynting til skoleball og dugnader. 
Heksevenninna Bonnie utvikler kreftene sine og oppdager prisen man må betale for disse evnene. 

Elena blir stilt ovenfor umulige avgjørelser, og viser stadig mer bein i nesa. 
Damon blir bare mer og mer likandes, og Stefan blir nok en gang påmindt om sin noe kjedelige fortid som ""ripper"": 
En vampyr som har slått av følelsene sine, og som dreper og suger uten samvittighet eller moral. 

(Artikkelen fortsetter under det ikke-erotisk ladede bildet av Katherine og Caroline. 
Sorry folks) 

Helt og skurk 

Nina Dobrev har litt av en jobb ettersom hun spiller både Elena og Kathrine i både fortid og nåtid gjennom serien. 
I starten av serien er motpolene mellom de to klare. 
Katherine er den vampete og egoistiske vampen som oser av sex og blodtørst, mens Elena er den uselviske og moralske heltinnen. 
Utover i sesongen nyanseres de ekstreme motpolene som de i utgangspunktet er, og Elena og Katherine tar stadig flere personlighetstrekk fra hverandre. 
Dobrev spiller rollene sine godt, selv om jeg ikke lar meg rive med før andre sesong går mot slutten og figurene får kjørt seg følelsesmessig. 

Søskenkjærlighet 

Jeg koser meg i scenene med Damon og Stefan, som gjennom sine 150 år sammen stadig har byttet om rollene som den skikkelige og den slemme. 
Ian Somerhalder (Damon) og Paul Wesley (Stefan) gjør mange gode scener sammen, og har kanskje det viktigste og mest levende forholdet i serien. 

Ian Somerhalder har den morsomste jobben som den eneste skuespilleren med vittige replikker og sjarm. 
I denne sesongen får vi også se mer av den Damon som sliter med å være sitt egoistiske og overfladiske selv når han vet at det er en helt annen side av ham som må frem for å vinne Elenas hjerte. 

(Artikkelen fortsetter under blodhungrige Stefan fra sitt tidligere liv) 

Menn til pynt 

Så til det litt mer kjedelige: 
Serien sliter ofte med fryktelig uinspirert skuespill. 
Elenas bror Jeremy (Steven R. McQueen) og kompisene Matt (Zach Roerig) og Tyler (Michael Trevino) er alle forglemmelige fyll-karakterer. 
Jeg hadde ikke brydd meg det fnugg om de alle strøyk med i første epsiode, og jeg kjeder meg hver gang de dukker opp på skjermen. 

På den andre siden er deres eneste funkjson i serien å spille kjærlighetsinteressene til de langt sterkere kvinnerollene, noe som jo er en deilig avveksling fra standarden. 

Replikkutvekslingen gjentar seg selv til stadighet, og seriens hovedpersoner mangler fortsatt den personligheten og de små raritetene som gjør at vi elsker dem og blir hengivne fans. 
Alle er pene, slanke, polerte, og fullstendig blottet for den x-faktoren som må til for å skape en virkelig god serie. 

Effektene er også noe man kan pirke på, for de ser tidvis ut som noe tv-selskapet fikk et 2 - for 1- tilbud på. 
Etter å ha bygd opp spenningen rundt de nyankomne varulvene i bygda er det en stor skuffelse når varulvene bare viser seg å være veldig sterke og raske ulver. 
Ikke vet jeg hvordan en varulv ser ut, men den kan gjerne se mer farlig og overnaturlig ut enn den sure bikkja utenfor butikken som aldri blir henta av eieren sin. 

Jeg er usikker på om Vampire Diaries klarer å gjøre de forandringene som må til holde et bortskjemt seriepublikum interessert i flere sesonger. 
Andre sesong har i hvert fall tatt et steg opp fra forgjengeren, og tør å være skitnere, slemmere og mer actionfyllt. 
Når flere brikker ramler på plass kan det faktisk hende at også jeg blir hekta. 
",1
"Eastbound & Down S02
Lag på lag med skjellsord, nesten som å være tilbake på ungdomsskolen. 

En sjelden gang iblant får jeg litt skikkelig selvtillitshumor på skjermen - ekte «buttfuckin' sorrow and grief». 

Kenny Powers er tilbake, og denne gangen er han 'damaged goods'. 

Gather the jackass and the cock. 
We’re outta here. 

Bygger myten 

Eastbound & Down er HBO-serien om fyren som hele tiden bygger myten om seg selv - helt på egen hånd. 
Kenny Powers, spilt av Danny McBride er pompøs, fryktelig frekk og enormt egoistisk. 
Han er antihelten fra den amerikanske midtvesten og han omfavner alt vi elsker å hate med vår storebror i vest. 

Sesong to av Eastbound & Down handler om ""å finne seg selv/det man leter etter""-maset som vi har hørt oss kvalme på i all slags intervjuer og tv-show og bøker og dritt. 
Powers har nemlig søkt eksil i Mexico og har lagt baseball på hylla til fordel for hanekamp. 

Dermed er det duket for hysteriske mengder setninger med 'cock' i seg («Gather the jackass and the cock. 
We're outta here.»), noe som i seg selv holder de første to episodene (av 7) flytende. 

Stereotype oppfatninger av mexikanere. 

Eastbound & Down baserer seg heldigvis fortsatt på mye herlig kjeftriving. 
Det er lag på lag med skjellsord, nesten som å være tilbake på ungdomsskolen. 

Og McBride er i sitt ess som Powers - en figur som er akkurat så morsom som en mann som tror han er jesus må være. 

I sesong to spiller mye av humoren på Powers' stereotype (om ikke dolby surrounde?) oppfatning av mexikanere. 

Den brilliante Steve Little 

Verdens beste makker er heldigvis fortsatt med, og siden det nok er få som har sett den brilliante Steve Little i noen annen rolle, er hans rolle som Stevie Janowski en gylden anledning. 

...en litt for kort reise til Mexico med verdens mest uforskammede reisefølge. 

Dette er en improskuespiller av rang, og en fyr som alltid leverer replikkene med det lille ekstra. 

Deep Roy utfordrer riktignok Little som makker i denne sesongen, men på helt andre premisser: 
Roy er f@€n hakke meg gal. 

Don 'Miami Beach' Johnson 

Gjesteopptredenen denne gang består i hovedsak av veteranen Don Johnson, og jeg håper å se ham oftere i film heretter. 
(Jeg har enda ikke sett ham i Machete, men håper å gjøre det snart). 

Johnson føyer seg inn i Eastbound & Down-universet med grovkjeftet opptreden og usmakelig oppførsel, og det er der serien står: en litt for kort reise til Mexico med verdens mest uforskammede reisefølge. 

En lydbauta 

På lydsiden er serien en bauta, og inneholder mange deilige mexicanaversjoner av låter jeg kjenner fra før og mange stilige låter fra herlige artister i sin originalversjon. 
Trykk her for å gå til henrymichels Eastbound & Down-spilleliste i Spotify. 

En invitasjon til settet, som er en sånn gled-deg-greie du bør se før du ser andre sesong, egentlig. 
Ikke noen dyp analyse eller noe eksklusivt innblikk, bare litt standard skraping på overflaten. 

En invitasjon til hanekamp, som er en minidokumentar om hvordan en lager hanekamp uten at hanene skader hverandre. 
Først og fremst småhysterisk siden alt blir bare ""cock, cock, cock"" på engelsk. 

Scener som ble tatt ut, hvor jeg får litt større innsikt i enkelte figurer, men mesteparten er bare bortkuttede transportetapper. 

Scener som gikk galt hvor Deep Roy er helt rå, Matthew McConaughey er helt rar og Little er himmelsk grov. 
Dette er obligatorisk materiale for Eastboundfansen. 

Good times! 

Sist sesong beskrev jeg som «et besøk av en onkel foreldrene dine vil skal dø og som du kan fortelle historier om etterpå.» 

Denne gangen føles det mer som å tilfeldigvis bli kjent med noen folk på bussen og kort tid etter drikke tequila mens jeg setter penger på hanekamp og er den stolte eier av en mexicanskregistrert moped. 

Med andre ord: 
Good times! 

Eastbound & Down sesong 2 er ute på Blu-ray og dvd 24.8.2011. 
Kommentarer ønskes i feltet under! 
",1
"Spooks S04
Krevende og knallbra om spionasje og ekstremisme. 

Det er noe svært tilfredsstillende over det å følge med på serier som sesong for sesong beveger seg nærmer seg sitt fulle potensial. 

Å si at kvalitetsmessig vekst ikke er alle TV-seriers skjebne er en saftig underdrivelse, men Spooks viser med all tydelighet at det går an. 

Teskje-fôring er ikkeeksisterende, både når det kommer til handlingsforløp og moral. 

Jevn nivåheving 

Gjengen bak Spooks har ikke kommet opp med noe nytt og revolusjonerende foran den fjerde sesongen. 
De har bare fortsatt den jevne nivåhevinga som vi også så tydelige tegn på mellom sesong to og tre. 

Gamle karakterer setter seg enda bedre, og nye karakterer utvikler gruppedynamikken. 
Men først og fremst er bunnivået heva - tidligere sesonger har inneholdt et par episoder jeg har oppfatta som litt uengasjert fyllstoff, disse er nå renska helt bort. 

Ellers gjelder egentlig det meste jeg har skrevet om sesong to og tre fortsatt, alt oppfattes bare hakket mer helstøpt. 

Det går ikke alltid bra - heldigvis 

Fireren starter i begravelsen til agent Hunter, som ble drept i siste episode av sesong tre. 
Men er det noe Spooks har lært oss, er det at spionvirksomheten går foran alt - absolutt alt. 

Det tar ikke mange minuttene fra seremonien starter til alle MI-5-ere kalles inn til tjeneste - Shining Dawn, ei terrorcelle som er svært misfornøyd med menneskeheten som sådan, har valgt å sprenge bomber i London for å folk til å forstå hva som er galt med verden. 

Dermed er det duka for en hektisk, spennende og uforutsigbar dobbeltepisode som setter standarden for de resterende åtte på forbilledlig vis. 
Kampen mot klokka står som vanlig sentralt, og selv om episodedramaturgiene kan være veldig innbyrdes like, blir det aldri kjedelig. 

Noe av hemmeligheten er at det i Spooks - i motsetning til mange tilsvarende serier, men i likhet med det virkelige liv - ikke alltid går bra. 

Nye spioner funker flott 

Adam Carter (Rupert Penry-Jones) får være sjefsspion fra starten denne sesongen, og rollen kler ham bedre enn den kledde Tom Quinn i de foregående sesongene. 
Hensynsløs og følsom, karismatisk og kald. 

Alle spionene som var med fra starten har nå blitt bytta ut, og med unntak av Keeley Hawes blir ingen savna nevneverdig. 
Ikke nødvendigvis fordi de som er bort var for dårlige, men fordi erstatterne er like gode - eller bedre. 

Ruth Evershed (Nicola Walker) tar steget opp fra bifigur til bærende rolle, noe hun beviser at hun fortjener, mens Zafar Younis overtar avdøde Hunters plass - uten at det utgjør særlig forskjell. 

Midtveis i sesongen blir den driftige journalisten Jo Portman rekruttert til spionyrket, noe som medfører et utypisk troverdighetsbrudd. 
Det er smigrende for oss journalister at det tydeligvis bare tar et par uker å omskolere oss til det som må være et av verdens mest krevende yrker, men jeg sliter mer enn bare litt med å tro på det. 

Den komplekse MI-5-sjefen Harry Pearce (Peter Firth) er - i enda større grad enn før - Spooks' store stjerne. 
Nå blir han tvunget til å samarbeide med en ny sikkerhetssjef/gammel flamme - Juliet Shaw i Anna Chancellors skikkelse - noe som gir ham enda flere strenger å spille på. 

Krever din oppmerksomhet 

I en TV-serie-hverdag der det kan virke som om flere og flere serier har som uuttalt premiss at tilskuernes hjerner i stor grad må være kobla fra for at de skal kunne ha noe glede av opplevelsen, er Spooks befriende krevende. 

Teskje-fôring er ikkeeksisterende, både når det kommer til handlingsforløp og moral. 
Spooks er ikke en serie du følger med på med ett øye mens du surfer på nettet, og det er heller ikke en serie som forteller deg hva du skal synes om de forskjellige ekstremistgruppene som med mer eller mindre fornuftige begrunnelser tyr til de sjukeste handlinger. 

Har du lyst til å følge med på serien du ser på mens du gjør deg opp dine egne meninger om det du ser, er Spooks et meget godt alternativ. 
Har du derimot lyst på underholdning som du kan gløtte innom med ujevne mellomrom og fortsatt ha utbytte av det, kan du godt styre unna - men da har du uansett mer enn nok å velge mellom. 

Enig? 
Uenig? 
Slå deg løs i kommentarfeltet: 
",1
"Episodes S01
Komedie? 
Nja. 
Bra selskap? 
Ja! 

David Crane - ringer det navnet i en bjelle et sted der inne? 
Hva med Matt LeBlanc? 
Hvis det ringer, er du gammel. 
Og det er ikke noe galt med det. 

Uansett om situasjonskomedieklokka ringer eller ei, det jeg maser om er om du har sett Venner for livet. 
Når en har sett vignetten for et TV-program mange nok ganger, har navnene av en eller annen grunn satt seg. 
Slik som David Crane. 
Og Matt LeBlanc. 

- Brutale forandringer med et blendahvitt smil. 

Crane var, sammen med venninna si, Marta Kauffman, skaperen av sitkombautaen Venner for livet på 90-tallet og siden den gang har han lagd en håndfull andre serier - nå er han aktuell med Episodes. 
Med Matt LeBlanc i én av tre hovedroller. 

Kulturforskjell er en delt fornøyelse 

Premisset for serien er at Sean Lincoln (Stephen Mangan) og kona Beverly Lincoln (Tamsin Greig) vinner priser i England for TV-serien de har skapt og blir invitert til Los Angeles for å lage serien på ny for en amerikansk kanal. 

Denne jobben er en delt fornøyelse på grunn av kulturforskjellen på Los Angeles og London. 

Digg fordi Sean og Beverly får et palass å bo i, og et helvete fordi amerikanerne gjør brutale forandringer med et blendahvitt smil. 

Under huden på hovedpersonene 

Som komedie funker Episodes sånn passe bra hvis jeg skal måle det i hvor mye jeg ler. 

Av alle de involverte er Daisy Haggard (til venstre) som spiller kanalens komediesjef er den morsomste. 
Og hun har en birolle. 

MEN: 
Jeg lar meg til gjengjeld sjarmere av flere av figurene og synes det er riktig så hyggelig selskap, siden Episodesgir meg følelsen av å være på settet og omtrent under huden på hovedpersonene. 

Forandringstekikker og sosiale triks 

Det Episodes gjør fascinerende er å skildre forandringstekikker og sosiale triks folk i bransjen bruker for å få andre til å føle seg vel og få trumfet sine meninger gjennom. 
Spesielt Kathleen Rose Perkins demonstrerer saftige bransjemuskler i rollen som Carol Rance, en av kanalassistentene. 

LeBlanc spiller seg selv, men en slags parodi på seg selv, en blanding av sympatisk fyr og en barnslig egoist. 

Jeg liker jobben han gjør, og koser meg med hans små drypp fra Venner for livet selv om det sikkert bare er tull. 
Han er også den nest morsomste i serien, og serverer noen herlige øyelikk. 

Serien i serien 

Nå blir det innviklet her, men jeg må prøve: 
Det er snedig av Episodes å fortelle flere historier samtidig ved å sammenligne figurene i serien og figurene i serien i serien. 
Det snakkes om rollefigurer stadig vekk og disse rollefigurene har trekk som minner sterkt om Sean, Beverly og Matt. 
Så når de prater om rollefigurer snakker de også om seg selv, og når de diskuterer relasjonene mellom disse, diskuterer de også relasjonene seg i mellom. 
Noe som både kjeder meg og morer meg, siden relasjonen mellom paret i hovedrollene stort sett består av sjalusi og kjekling. 
På den irriterende britiske måten. 

Når LeBlancs rollefigur og hans motspiller Mircea Monroes rollefigur Morning Randolph diskuteres derimot, er det kult. 
Da diskuteres nemlig viktige ting å ha i mente når man skriver langsiktig for TV. 

Veldig godt selskap i stua 

Episodes er veldig godt selskap i stua, den gir fra seg en behagelig lyd og lager bra atmosfære. 
Det er dumt av serien å avsløre deler av slutten i begynnelsen, og det er et gammelt triks for å forsøke å få meg nysgjerrig, men serien avslører så mye at den ødelegger for et par overraskelser. 

Og likevel har jeg kost meg. 
Da var det ikke så farlig om serien avslørte et par småting 
",1
"Gossip Girl S04
Har det blitt for mye drama blant Manhattans elite? 

Gossip Girl er tilbake med 22 nye episoder stappfulle av rykter, skandaler, kjærlighetsdrama og intriger. 

Alt er med andre ord akkurat som det skal være. 
Gjennom dvd'ens 892 (!) minutter får vi bli med de rike og vakre inn i en fascinerende verden, langt unna den litt mer grå hverdagen de fleste av oss befinner oss i. 
Og det ER spennende. 
I hvert fall en stund. 

Skuddveksling og pulings 

Sesong 3 endte med at seriens mystiske badboy Chuck endelig skulle fri til übersnobbete Blair på toppen av Empire State Building. 
Men ettersom Blair blir forsinket, (på grunn av at hennes tjener Dorota må føde) og ikke møter opp i tide, ender han i stedet med å drikke seg full og pule ""lille"" Jenny Humphrey, som dermed mister jomfrudommen hun mer eller indre har tviholdt på siden serien startet. 

Dette fører naturlig nok til at både Blair og Jennys storebror Dan blir en smule forbannet. 
Blair flykter til Paris, sammen med seriens store it-jente Serena, som på sin side sliter med å finne ut av hvilken av sine eks-kjærester hun er forelsket i. 

Chuck rømmer til Øst-Europa, og det siste vi ser, er at han blir overfalt og skutt i en av Prahas mørke bakgater, mens i New York overrasker den uberegnelige og sleipe Georgina Sparks med å dukke opp med det som tilsynelatende er sønnen til ellers fornuftige Dan Humphrey. 

Vanskelig å følge med? 
Jeg skjønner deg godt. 

For all del; jeg innser at Gossip Girl nok er en serie man gjerne enten hater eller elsker. 
Da den begynte å gå på norske skjermer i 2008, syntes jeg først at de overfladiske, bortskjemte tenåringene var kun irriterende. 
Men så ble jeg plutselig sugd inn, i overklasselivet, romansene, moten og alle tenkelige former for drama, og siden har den vært en guilty pleasure jeg ikke har klart å slutte med. 

Les også: 
Anmeldelsen av Episodes, S01 

Karikerte figurer 

Men for all del, det finnes fortsatt irriterende elementer ved Gossip Girl. 
Karakterene kan iblant bli plagsomt karikerte. 
Handlingen faller til tider over i det fullstendig tåpelige og overdrevne. 
Og den enerverende voice-overen, som starter hver episode med å minne oss på at det er ""Gossip Girl here, your one and only source into the scandalous lives of Manhattan's elite"", og avslutter med "" Xoxo, GossipGirl"", går meg iblant skikkelig på nervene. 

Les også: 
Anmeldelsen av Vampire Diaries S02 

Romantikk og vennskap 

Men sett bort ifra det, har serien også gitt oss en haug med interessante relasjoner. 
Vi har fått oppleve to særdeles stormfulle og engasjerende kjærlighetsforhold mellom Serena og Dan, og ikke minst mellom Blair og Chuck. 
Vi har vært igjennom plenty med interessante familieproblematikker, og vi har fått oppleve sterke vennskap på tvers av både bydeler og status. 

Og det er nettopp i skildringen av alle disse relasjonene, at Gossip Girl er på sitt beste. 
Problemet er bare at det i sesong 4 iblant virker som om manusforfatterne ikke har turt å stole på at det holder. 

For det blir ikke akkurat færre intriger å følge med på i de nye episodene. 
Jeg blir faktisk sittende og lure på; kan det bli for mye drama i en dramaserie? 
Jeg merker i hvert fall at jeg etter en stund tar meg selv i å bli mindre og mindre engasjert i alle skandalene som ruller over skjermen. 

Immun mot drama 

Det er akkurat som om jeg etter å ha fulgt disse karakterene i over 3 år har blitt en smule immun mot alt det sjokkerende de finner på. 
Men for all del, de er godt selskap på en mørk høstkveld, når man har behov for litt virkelighetsflukt. 

Og det varmer ikke minst et musikkhjerte når Robyn dukker opp på Blairs bursdagsfest, som øyet av stormen, og fremfører en vakker, rolig og akustisk versjon av Hang With Me, mens folk krangler så busta fyker rundt henne. 

Av ekstramateriale byr dvd’en på scener som ikke er sendt på tv, en tur til Paris, vi får bli med på innspillingen av en episode, og ikke minst; en sjarmerende gag-reel. 

Gossip Girl er i salg fra 24.8.2011. 

Har du kommentarer? 
Værsågod og skriv i feltet under! 
",1
"The Prisoner
Hvordan det må være å miste forstanden 

Miniserien The Prisoner skildrer hvordan det må være å miste forstanden. 
Og som om ikke dét i seg selv er krevende nok å se på, gjør den det på en merkverdig rotete måte. 

«det finnes ikke noe annet sted enn her». 

‘Landsbyen’ 

James Caviezel spiller hovedrollen - en mann som plages av sanseinntrykk fra to forskjellige verdener. 

I den ene er han en fyr i en studioleilighet i New York som nettopp har sagt opp jobben og møtt ei tilfeldig dame på en bar - i den andre verdenen løper han rundt i sanddyner og ender opp i en landsby kalt 'Landsbyen' - et slags Plesantville. 

Landsbyen minner om en budsjettversjon av Palm Springs, et sted hvor folk er kledt for cricket eller golf og folkene gir inntrykk av å være hyggelige og fornøyde. 

Hovedpersonens problem 

Caviezels problem er at han ikke skjønner hvor han er og at han heller ikke skjønner hvordan han skal komme seg tilbake til New York. 
Folkene han møter kjenner ikke til noe annet sted enn 'Landsbyen' og ser bare rart på ham når han spør: 
«det finnes ikke noe annet sted enn her». 

7th Heaven møter Twin Peaks 

The Prisoner kan brukes som et bilde på så mangt - propagandasamfunnet, sinnslidelser, hjernens potensiale - men god underholdning blir det ikke. 
Til det er den for merkelig. 

Som om Joel J. Feigenbaum (7th Heaven) hadde regissert et David Lynch-manus. 

...god underholdning blir det ikke. 

Folk har ikke navn, de har tall. 
Caviezel er nummer seks. 
Sjefen i landsbyen er nummer to, og han spilles av en nokså skummel men også smått komisk Ian McKellen, kledt som en koloniherre. 
Disse to blir selvfølgelig bitre fiender, siden nummer to hele tiden kjemper med argumenter og psykologiske motangrep mot nummer seks' hårdnakkede påstand om at landsbyen og livet som leves der er en illusjon. 
Men samtidig omgås de to hyppig og snakker sivilisert sammen, nesten som en pasient og psykolog. 

En diger hvit ball 

Nummer seks' liv før og etter landsbyen skildres i raske klipp hvor mer og mer av seks' siste aktiviteter i New York avdekkes. 

Brått er jeg tilbake i New York og ser seks i en samtale med ei mystisk dame før jeg i det neste klippet ser en diger hvit ball komme hoppende mot seks ute i ørkenen. 

- Dette er galskap, tenker jeg da. 

Og det er kanskje dét The Prisoner forsøker å formidle? 
Altså hvordan hukommelsen fungerer? 
Og hvordan livet er i en totalitær stat, muligens. 
Og kanskje hvor koselig en totalitær stat kan virke fra innsiden. 

- Kanskje bor vi i en totalitær stat uten at vi har ant noe? 

Jeg vet ikke sikkert, og jeg har heller ikke sett den originale TV-serien fra '67-'68. 
Det er ikke sikkert det hadde hjulpet meg heller. 

Pussig sammentreff 

Som et sidespor kan jeg avsløre at jobben nummer seks nettopp hadde sagt opp i sitt New York-liv, var en jobb i et overvåkningsfirma hvor han så og analyserte CCV-opptak. 
Nøyaktig samme tematikk som i Caviezels kommende serie Person of Interest, hvor han spiller verdens råeste spesialagent som må avverge varslede kriser. 
Pussig sammentreff at Caviezel er med i to videoovervåkningsserier på rad. 

Dropp denne du, og gled deg til Person of Interest i stedet. 

The Prisoner er i salg fra 7.9.2011. 
",1
"En moderne familie S02
En perfekt mocku-komedie - full klaff for sesong to! 

Mitt sterkeste forsvar for TV-serieboksen er at den varer så lenge, MYE lengre enn en film. 

Kveldene varer også lengre når kona mi og jeg kan la fjernkontrollen ligge og bare la familiemedlemmene i den moderne storfamilien Pritchett-Dunphy-Tucker underholde oss til WARNING-tekstene på mange språk dukker opp. 

For å le så det piper av En moderne familie, må du ha vært litt voksen selv. 

Familiekavalkade 

En moderne familie er en eneste lang familiekavalkade gjort på en veldig, veldig bra måte. 
Det er først og fremst en serie for voksne, selv om barn ikke har vondt av å se den - de vil nok bare ikke helt forstå greia. 
For å le så det piper i luftrøret av En moderne familie må du ha vært litt voksen selv. 

Fantastisk morsomme måter å leke familie på 

Ordet familiekavalkade betyr vitsing om alt som har med familieliv å gjøre, enten det er mann, kone og tre barn-familien, eldre mann gift på ny med yngre heit utlending-familien eller homsefamilien med adoptivunge. 

Her er det mildt sagt mye å ta av, siden vi mennesker aldri ser ut til å gå tom for fantastisk morsomme måter å leke familie på. 

Flua på veggen holder på å dø 

Serieskaperne Christopher Lloyd og Steven Levitan kom opp med ideen til serien når de fortalte vitser om sine egne familier, og når to så ekstremt drevne serieskapere som Lloyd og Levitan omsetter disse historiene til en mocku-komedie blir det som å være flua på veggen i et hjem der alle ufrivillige komiske situasjoner kommer på rekke og rad. 
Mens flua på veggen holder på å dø av latter. 

I den grad jeg kan kalle meg en flue i en mocku-serie som 
En moderne familie, da: figurene her er jo klare over at de følges av et kamera og dette skaper den ekstra lille herlige prikken over i-en i situasjoner hvor det kreves at for eksempel Phil ser inn i kameraet med et inneforstått blikk. 

Og til gjengjeld er jeg helt inneforstått med Phil. 

Sesong 2s finjusteringer 

En moderne familie har ikke gjort noen endringer i gjengen og inneholder fortsatt den beste rollebesetninga jeg har sett på lenge. 

Akkurat nå er det ingen serie som kan måle seg med En moderne familie som familiekomedie. 

Siden sesong én og forrige Emmy-suksess har de kunnet perfeksjonere produktet med små justeringer og dette betyr mindre 'sofaintervjuer' med rollefigurene, mer av flaue-Phil, Gloria og Cameron og mindre konflikt: bare situasjoner ute av kontroll som tas hånd om av den som klarer å besinne seg mest av de involverte. 

Mine varmeste anbefalinger 

Slik skal komedie skrives! 
Jeg trakk knyttneven inn mot hofta og sa 'yess' når jeg leste at En moderne familie hadde klinka inn nye fem Emmy-priser. 

Akkurat nå er det ingen serie som kan måle seg med En moderne familie som familiekomedie, og jeg kan bare sende mine varmeste anbefalinger til deg hvis du ikke har fått satt deg ned med serien ennå. 

En moderne familie er ute på dvd 21.9.2011, og anmeldelsen er basert på 17 av 24 episoder (ja, jeg skal se de resterende 7 ASAP). 

Nå kan du varsles hvis noen svarer på kommentaren din! 
Hak av for ’varsle meg om nye kommentarer’ eller følg lenken ’få varsling’ for å følge hele innlegget! 
",1
"En velutstyrt mann S02
Småmorsomt og underholdende om en svær kuk og personlige problemer av varierende størrelse. 

En velutstyrt mann - også kjent som Hung - handler om mannehora Ray Drecker og hans digre lem. 
Rettelse: 
Den blir solgt inn som en serie om mannehora Ray Drecker og hans digre lem, ikke overraskende når man tar den kjappe oppsummeringas tabloide kvaliteter i betraktning. 

TRYKK PÅ BILDET ØVERST FOR Å SE FØRSTE EPISODE AV SESONG EN! 

Men 
En velutstyrt mann er mer enn bare kuk og knulling. 
Drecker fyller også rollen som fraskilt familiefar, så vi får innblikk i konflikter knytta til foreldre og tenåringer, gammel og ny kjærlighet, og tidligere storhet vs. nåværende middelmådighet. 
Alt ramma inn av et Detroit som virkelig fikk føle finanskrisa på karosseriet. 

Revolusjonerende? 
Nei. 
Lettvint? 
Kanskje litt. 
Underholdende? 
Ja. 

En halv hore per hallik 

Kjapp oppsummering: 
Ray (Thomas Jane) er en nyskilt high school-trener/lærer som er i pengenød etter at hans ikke-forsikra hus har blitt totalskadd i en brann. 
Han finner ut at han skal prøve seg på prostitusjon, og ender for sikkerhets skyld opp med to halliker - Lenore (Rebecca Creskoff) og Tanya (Jane Adams). 

Samtidig prøver han å opprettholde det gode forholdet han har hatt til tenåringstvillingene sine, som på grunn av Rays bosituasjon har flytta inn til sin mor Jessica (Anne Heche) 

En velutstyrt mann er mer enn bare kuk og knulling. 

Sesong to fokuserer først og fremst på Rays vansker med å forholde seg til sine to halliker. 
Det er lett å få medfølelse med den jordnære og sympatiske hora som må sjonglere to i overkant karikerte horemammaer. 

I tillegg blir Jessicas jakt på lykke via godt med plass, mens tvillingenes kamp for å holde meningsløsheten på avstand kanskje hadde fortjent enda litt mer oppmerksomhet fra serieskaperne. 

Dramatikk over komikk 

En velutstyrt mann brukte første sesong på å få satt serien skikkelig, denne sesongen bærer preg av at manusforfatterne har hatt noe friere tøyler - noe som løfter seeropplevelsen. 
Lekent når det kan, alvorlig når det må, og den potensielle plattheten som hele tiden ligger og lurer blir holdt greit på avstand. 

Det kan virke som om folka bak serien har tatt et skritt tilbake og lagt merke til at En velutstyrt mann faktisk har et fint karaktergalleri med flere potensielt interessante historielinjer. 
På én måte gir dette serien flere strenger å spille på, men samtidig gjør flere parallelle historier 28-minuttersformatet lovlig trangt. 

Det er et godt stykke mellom latterbrølene. 
Et veldig godt stykke. 

Jeg føler av og til at serien hadde hatt godt av et ekstra kvarter per episode, det virker som om enkelte elementer ikke blir fulgt opp på grunn av god gammeldags tidsnød. 
Og selv om serien markedsføres som en dramakomedie er de dramatiske kvalitetene sterkere en de komiske - særlig i denne sesongen - så sitkomtidsramma kan kastes hvis det skulle bli nødvendig. 

Det er nemlig et godt stykke mellom latterbrølene. 
Et veldig godt stykke. 
Noe humring blir det, men først og fremst er En velutstyrt mann et lettbeint og tilgjengelig drama med mer eller mindre vellykka komiske innslag. 

Problematisk pulelogistikk 

Selv om andre elementer blir via bedre plass i sesong to er det fortsatt horinga som er seriens bærebjelke - i hvert fall rent motivmessig. 
Eventuelt kjærlighet i horing og horing i kjærlighet. 
For dette er prostitusjon av den trivelige sorten, ikke suging i bakgater med ei velfylt crackpipe som eneste incentiv. 
Rays bekymringer handler stort sett om logistikken rundt pulinga, ikke det å pule for penger i seg selv. 

Det er i det hele tatt lite filosofering rundt prostitusjonens vesen. 
Enkelte av kundene sliter litt med identiteten som horekunder, men det stopper der. 
Like greit, hadde de gått dypere i den tematikken hadde det blitt en helt annen - og langt mindre lettbeint - serie. 

Ray, forøvrig meget fint portrettert av Thomas Jane, er sannsynligvis den mest veltilpassa av seriens gjennomgangsfigurer. 
Anne Heche er også god som Jessica - tidligere heiagjengleder og homecoming queen som sliter voldsomt med å finne seg sjøl. 

Begge to lider under å ha vært supervellykka ungdommer som ikke har fulgt opp tidlig suksess i voksen alder. 
Og det er i dette misforholdet mellom planlagt liv og faktisk liv 
En velutrustet mann skaper sine tristeste scener. 

Der Ray og Jessica er forholdsvis troverdige som rollefigurer, er hallikene tilsvarende karikerte. 
Jane Adams spiller den noe mislykka poeten Tanya som om hver eneste scene skulle vært hennes siste, og selv om hun blir litt vel anmassende for min smak, har jeg få problemer med å se at mange nok vil elske henne som et slags (tragi-)komisk alibi. 

...flere av sesongens beste scener bæres av tvillingene. 

Life coach/hallik/sosiopat Lenore har fortsatt ikke fått etablert karakterens sin ordentlig. 
Resten av gjengen har til en viss grad fått etablert årsaker til at de er som de er, Lenore er foreløpig bare ei egoistisk drittkjerring uten tydelig motiv. 
Men hun er uansett med på å tilføre rollelista dynamikk med sitt særdeles usympatiske vesen. 

Darby og Damon har et mildt sagt interessant søskenforhold som de første episodene bærer bud om at skal legges under lupa. 
Dette skjer dessverre ikke, men flere av sesongens beste scener bæres uansett av tvillingene som skal stå som et tydelig bevis på at eplene virkelig kan falle langt fra stammen. 

280 minutter med god underholdning 

Det prates mye om pikk i En velutstyrt mann, men vi har fortsatt til gode å se en. 
Det betyr ikke at nakenhet er mangelvare, flertallet av damene som dukker opp i løpet av sesongen kjører full frontal nudity - det er brukbart med takhøyde når dette selskapet lager TV. 

En velutstyrt mann er solid og godt håndverk men den mangler det lille ekstra 

""Dette selskapet"" er HBO, gjengen som i løpet av det siste drøye tiåret har lagd flere av tidenes beste TV-serier (Six Feet Under, Sopranos, The Wire, Deadwood, Carnivale). 
Men samtidig som startplakaten med den velkjente logoen etterhvert har blitt et kvalitetsstempel i seg selv, har den også økt forventningene til det som skal komme. 
Forventninger selskapet ikke helt har klart å leve opp til de siste tre-fire åra. 

En velutstyrt mann er solid og godt håndverk (da ser jeg bort fra den tidvis elendige norske tekstinga, det må andre ta på sin kappe), men den mangler det lille ekstra som løfter serien fra ""god underholdning"" til ""topp underholdning"". 

Men selv om serien nok ikke blir vurdert når ""tiårets beste""-listene skal skrives er det absolutt ikke det dummeste du kan bruke 280 minutter på i disse TV-dager. 

En velutstyrt mann s02 slippes på Blu-ray og DVD 27. september. 

Enig? 
Uenig? 
Slå deg løs i kommentarfeltet! 
",1
"Bored to Death S02
En moderne krim noir med hipsterhjerte. 

Alle vil vel henge med kompisene sine hele tiden? 
Da tenker jeg spesielt på den indre kjernen av kompisgjengen som består av forskjellige typer men som allikevel har noe til felles. 

Bored to Death handler om en slik kompisgjeng, og i sesong 2 tar serien sine små 'sesong 2-steg' videre for å holde på min interesse. 

Det er ikke så mye som skal til, siden Bored to Death er en serie du enten liker å se på eller gir fullstendig beng i. 
Jeg liker å se på den. 

Moderne krim noir 

I moderne krim noir-stil fortsetter Jonathan (Jason Schwartzman) å løse saker i sesong to: det handler aldri om liv og død, det kunne Jonathan aldri håndtert. 

...sakene har en sexy sjarm med en potensiell merverdi 

Men sakene har en sexy sjarm med en potensiell merverdi, og DET kan Jonathan og hans to med-sjarmører George (Ted Danson) og Ray (Zach Galifianakis) definitivt fikse - enten de vil det eller ikke. 
I sesong 2 forsterkes forholdet mellom Jonathan og George og Jonathan og Ray og jeg skjønner hvor gjensidig avhengig figurene er av hverandre - et litt sjeldent, men godt syn i en TV-serie som kanskje er ment hovedsaklig for menn. 

Det er i alle fall det inntrykket kona mi gir meg når jeg titter på Bored to Death hjemme i stua. 

Hipster-hjertet 

Jason, Ray og George klarer å si hva de føler innvendig om om de andre på et mandig vis og slikt gir Bored to Death et slags hipster-hjerte, hvis noe slikt begrep finnes. 

For eksempel liker jeg veldig godt at serietegneren Ray får suksess i sesong 2. 

Slikt blir bensin for hele kompisgjengen og det drar sesongen videre på en god måte. 
George sliter i motbakke i magasinet sitt, men konflikten ligger hos de nye eierne i Dallas og blir derfor en fjern konflikt. 
George er på ett vis urørlig i jobbsammenheng - kontoret er å betrakte som en stue for ham, men sesong 2 bringer også George personlige problemer som fører ham enda tettere sammen med spesielt Jonathan. 

Jonathan har funnet seg godt til rette som forfatter på dagen og privatetterforsker på kvelden, og til min store glede gjør han stadig mindre av det førstnevnte og mer av det sistnevnte. 

Selv om det er kult når han klinker til og gir meg noen hardkokte linjer fra sin siste roman om Harry Parker: 

«In Harry’s hand the gun looked like a toy. 
The gun was big, but his hand was bigger.» 

Dagligdags marihuanabruk 

Atmosfæren av en by, og spesielt den hyggelige atmosfæren uansett hvor farlig nabolaget etter sigende er, er Bored to Deaths varemerke. 

...marijuanarøykingen fremstilles som en positiv og sosialt stimulerende greie 

New York og byens mest fristende sider er selvfølgelig fortsatt en del av pakka og er du fan av byen, er Bored to Death en god ambassadør. 

Seriens dagligdagse fremstilling av marijuanarøyking kan sette i gang en debatt siden marijuanarøykingen fremstilles som en positiv og sosialt stimulerende greie, men har du ikke noe problem med at folk røyker seg stein ved små og store anledninger, har du en TV-date foran deg. 
På Blu-ray til og med, hvis du liker HD. 

203 minutter er i minste laget 

Sesong 2 av Bored to Death gir meg ikke de sterke følelsene eller store opplevelsene, men jeg får lyst til å ta en tur til det store eplet sammen med kona eller en venn, kjøpe meg en jakke som Ray og rusle rundt, stikke innom en bar - bestille en Bud og diskutere hvordan vi skal fikse et eller annet. 

HBO sender fra seg en veldig boks-vennlig serie i forseggjort innpakning, men 203 minutter er i minste laget. 
Fortsatt. 

Bored to Death S02 er i salg fra og med 28.9.2011 
",1
"How to Make It in America S01
En vanedannende serie som føles som den er lagd nå nettopp. 

Fonten på skriften og det første stillbildet i vignetten sier meg alt - dette er en serie som handler om unge mennesker i New York - gjerne designere som skater på ettermiddagene og går på vernissasjer om kveldene. 

...et superskarpt bilde av den største byen i USA og dens unge moteskapermiljø. 

Førsteinntrykket mitt er ikke så veldig skjeivt, for noe av dette stemmer. 
Men How to Make 
It in America trenger heller ikke å overraske meg, siden serien har kvalitetene som skal til for å fenge meg på egne premisser: 

Selvfølgelig blir jeg interessert i hva mine jevnaldrende New York-ere har å forholde seg til i kampen om å lykkes. 

Crisp Jeans - et forsøk på suksess 

Det som kjennetegner How to Make It in America er et superskarpt bilde av den største byen i USA og dens unge moteskapermiljø - folk som vil starte sitt eget jeansmerke, for eksempel. 

Slik som Ben (Bryan Greenberg) og Cam (Victor Rasuk) - en jøde og en latinamerikaner som har et begrenset nettverk men som kompenserer for begrensningen med sjarm, fiksing og triksing. 

Situasjonene som kjennetegner dette miljøet virker skildret fra innsiden av folk som kjenner miljøet - et miljø som er interessant nok i seg selv fordi byen faktisk vokser som en følge av motebransjen og i sin tur eksporterer moten sin til resten av verden. 

Et småskummelt søskenbarn 

Det eneste manusforfatter og produsent Ian Edelman trengte å gjøre, var å slenge inn et småskummel søskenbarn som akkurat hadde sluppet ut fra fengsel og han hadde en serie som skrev seg selv ved å kjenne miljøet fra innsiden. 

En serie som, i likhet med Bored to Death, gir meg umiddelbar New York i stua når jeg måtte få lyst på det, men ikke har råd eller tid til en New York-tur. 

Sex og singelliv 

- Denne serien er det Sex og singelliv var for meg på nittitallet, sier kona mi. 
Og hun har kanskje rett i det. 
Jeg har aldri sett Sex og singelliv, men jeg skjønner at den, akkurat som How to Make It in America, kan ta deg med til en verdensmetropol mens det regner sidelengs i Norge. 

Figurene er troverdige, om noe overdrevne til tider. 

Den mest overdrevne av alle er da også den morsomste: 
David Kaplan, spilt av Eddie Kaye Thomas ('Shitbreak' i American Pie) er seriens lille puddel - lite selvinnsikt men enormt selvbilde. 

Han spiller en stinn Wall Street-fyr uten ekte venner som bare slenger rundt seg med gatespråk og betalte venninner men som for meg er en jækla artig fyr i en serie med mange småbekymra gründere. 

Er Wayfarers fortsatt inne? 

How to Make It in America føles som den er lagd nå, i dag. 
Og en fyr som meg, som ikke holder styr på om Wayfarers fortsatt er inne eller mainstream, kan kose meg med troverdige skådiser i kule roller i Brooklyn, Downtown og Park Avenue. 

Dessuten tvinges jeg iblant til å ta et standpunkt til meg selv: 

- Hvorfor sitter jeg her og skriver anmeldelser av andres ting? 
Hvorfor skaper ikke jeg noe? 
Jeg vil jo skape noe jeg også! 

Dette er veldig sunne spørsmål å stille seg selv iblant. 

How to Make It in America er ute på BD og dvd nå. 
",1
"Fringe S02
Sesong 2 av Fringe tar opp cliffhanger-arven fra serier som Lost og Heroes. 

Liker du serier som X-files og Heroes? 
Da er JJ Abrams' Fringe serien for deg. 

Fringe mikser eksperimentell vitenskap med overnaturlige hendelser, og resultatet er svært underholdende. 
Her er noen eksempler: 
En mann eksploderer av seg selv, en rekke mennesker blir funnet døde og fullstendig tømt for cerebrospinalvæske (hjernevæske, journ.anm), mens andre har dødd ved at de spontant har blitt til aske. 

Det er akkurat slike saker som FBI-agenten Olivia Dunham (Anna Torv), forskeren Walter Bishop (John Noble) og sønnen hans Peter (Joshua Jackson) etterforsker. 

Sesong én forlot oss i tåka etter Olivia Dunham reiste til et alternativt univers. 
Nå får vi endelig flere svar: 
Hva skjedde egentlig med Peter da han var liten? 
Hva er det som er så spesielt med Olivia Dunam? 
Og hvorfor ble egentlig Walter lagt inn på mentalsykehus? 

Siden Filmpolitiets to kvinnelige medlemmer (Marte og Maria) er blodfans av Fringe, bestemte vi oss for å prøve en litt annen type anmeldelse denne gangen. 
Heng med! 

En verden nesten som vår egen 

Sesong to av serien har en dramatisk start. 
Olivia Dunham utsettes for en uforståelig ulykke og våkner opp på sykehus i New York. 

Møtet med det alternative universet i sesong én har forsterket sansene hennes, og det skal vise seg utover i sesongen at Oliva har egenskaper hun selv ikke var klar over. 
Vi får også en avklaring på rollen til observatørene, agentene som viser seg å spille en viktig rolle i Walter og Peters liv. 

Noe av det som gjør at vi både elsker og hater Fringe er at når vi endelig får svar kommer det også et nytt spørsmål. 

Fra første sekund av andre sesong er det klart at den kommer til å overgå den første. 
Slik det ofte er når både karakterer og handling har fått satt seg gjennom første sesong. 

Maria: 
Jeg synes det tar litt for lang tid før vi kommer ordentlig inn i hovedhandlingen. 
Olivia bruker mye tid på å finne ut hva som har skjedd med henne, noe seerne allerede har svaret på. 
Dessuten lurer jeg enda på om skuespillet til Anna Torv egentlig er noe å juble over. 

Marte: 
Jeg har også tenkt på det. 
Hun får mer å spille på utover i serien, men ellers virker hun veldig statisk. 
Mulig det har med rollen å gjøre ettersom Olivia blir mer følelsesmessig engasjert i både handlingen og de andre karakterene etter hvert. 
Men det er jo fortsatt ekstremt spennende! 

I sesong to møter Olivia Sam Weiss, en eksentrisk bowlingnerd som har mistenkelig mye kunnskap om det alternative universet. 

Men hva i helv...?! 

Fringe har et solid manus, og blander spenning med humor og varme. 
Det er mange tråder som skal knyttes sammen i serien, og heldigvis klarer serieskaperne å holde tunga rett i munnen. 
Noe av det som gjør at vi både elsker og hater Fringe er at når vi endelig får svar kommer det også et nytt spørsmål Det resulterer i utbrudd som: 
""Å fy f***!,""What the føkk?!"", og ""hva skjedde egentlig nå?"" 

Andre sesong styrker relasjonene mellom rollefigurene og vi får se mer varierte sider av dem alle. 
Vi får vite mer om Peters barndom og Walters fortid. 
Vi får også hele episoder som bare er flashbacks, der vi får svar på mye av det vi har lurt på om fortiden. 

John Nobles kuriose karakter 

Marte: 
Samspillet mellom Walter og Peter er troverdig og blir stadig mer rørende samtidig som det byr på mye humor. 
Jeg klarer ikke helt å bestemme meg for hvem jeg synes er den beste skuespilleren av de to. 
Begge er veldig dyktige, men det er ingen tvil om at Fringe ikke hadde vært det samme uten John Noble som spiller Walter. 

Maria: 
Sesong to gjør jo at man blir veldig glad i Walter, men samtidig får kanskje seeren et vanskelig forhold til ham med tanke på hans mørkere sider. 
Men det er hverdags-Walter vi elsker. 
Det sier litt når hans første ord etter å ha vært døden nær handler om kyllingvinger. 

Skrullete Walter med gørr i den ene hånda og godteri i den andre. 
Et kjent syn. 

Sci-fi som overbeviser 

Marte: 
Selv om vitenskapen i Fringe er komplisert og abstrakt, er dette en serie det er lett å følge med på. 
Jeg får litt de samme abstinensene som da jeg så de første sesongene av Heroes, så med mindre man har sterk sci-fi-allergi, er dette en serie de fleste kan like. 

Maria: 
Det visuelle har mye å si for serien som ofte bytter mellom forskjellige universer og steder. 
Effekter og sminke er forseggjort, og jeg liker de subtile forskjellene mellom de to universene. 
I det alternative universet svever zeppeliner over byene, og mange store landemerker er satt i karantene på grunn av rifter mellom de to universene. 

DVD-boksen går mot slutten. 
Det er nå man er i fare for å døgne fordi vi rett og slett ikke klarer å slå av. 
Cliffhangeren som avslutter sesongen er enda mer dramatisk enn i den første. 
Uten å avsløre noe kan vi love skriking til TV-en i frustrasjon. 
Det kan ikke bli mer spennende nå! 
Eller kan det? 

Maria: Puh! 
Hva tror du? 

Maria: 
Jeg tenker også fem, men hva er det som gjør at vi ikke gir den seks da? 

Marte: 
Hmmm... 
Det er for mange episoder som går utenom den røde tråden, som jo gjorde oss litt utålmodige. 
Serien kunne med fordel vært kortere. 
Hadde den vært på 12 istedet for 23 episoder, for eksempel, så hadde det blitt enda mer intenst. 

Marte: 
Da hadde vi sikkert klaga over at den var for kort. 
Haha. 
Men ja. 
Det blir en femmer. 
Løp og kjøp 
",1
"Breaking Bad S02
The Sopranos har definitivt fått sin arvtager! 

Jeg har hele veien vært varsom med å utnevne arvtager etter serieklassikeren The Sopranos, men når jeg ser Breaking Bad er det den beste sammenligningen jeg kan komme på. 

Begge serier handler om kjernefamilien og samfunnsutviklingen og begge serier har en kriminell far i huset i hovedrollen som har min sympati tross i at vedkommende fortjener det mindre og mindre. 

Dette er en TV-serie du ikke vil gå glipp av. 

På grunn av en ren og skjær glipp fikk jeg aldri anmeldt sesong én av Breaking Bad, og uten å spoile noe vesentlig vil jeg bare si at dette er noe du ikke vil gå glipp av. 

Veien fra kjemilærer til speedkokk 

Breaking Bad handler om kjemilæreren Walter White (Bryan Cranston) som får kreft. 
Hjemme har han kone, en sønn i tenårene og et barn på vei. 
Siden helsevesenet i USA ikke funker på samme måten som her hjemme, må Walter ut med en del penger for cellegiftbehandling som han ikke har. 
Da er veien fra kjemilærer til speedkokk kort. 

Walter har nemlig sett på TV-en at det lønner seg å selge speed. 

...familie og venners raknende grep om en mann drevet av behovet for å forsørge sine egne 

Et mystisk navn i narkomiljøet 

Sesong to fortsetter som en forlengelse av sesong én, og viser familie og venners raknende grep om en mann drevet av behovet for å forsørge sine egne. 
Med seg på laget har Walter Jesse Pinkman (Aaron Paul), som i begynnelsen er langt mer dreven i gangsterfaget enn Walter, men som blir forbigått av kjemilæreren i sesong to. 

Walter begynner nemlig så smått å eskalere fra å være et mystisk navn i narkomiljøet til å bli en tidvis truende skikkelse med stadig mindre skrupler. 

En sexy opportunist 

Seriens gode og nogenlunde stabile sentrum er Walters kone, Skyler (Anna Gunn). 
Skyler nærmer seg termin, men har begynt å jobbe litt for å tjene penger til husholdningen. 
Det samme gjelder for den herlige Walter Jr. 
(RJ Mitte) som også setter i gang tiltak for å hjelpe faren økonomisk. 
Ingen av disse vet noe om Walters illegale inntektskilde, og mye av humoren og spenningen i sesong to oppstår når disse to kommer nærmere sannheten. 

Sesong to inneholder dessuten en stilig og elegant 'Uma Thurmansk' jenterolle ved navn Jane (Krysten Ritter) som truer med å velte hele lasset. 

Jane er det franskmennene ville kalt 'femme fatale'. 
Jeg ville kalt henne en sexy opportunist. 
Jesse ser henne som det førstnevnte, Walter ser henne som det sistnevnte - et ambivalent og skjebnesvangert trekantforhold. 

...la alt annet bero og se Breaking Bad i høst. 

Eksplosive sesongavslutninger 

Hvis du liker TV-serier som gir inntrykk av å ha en plan for utviklingen og ikke minst avslutningen, er Breaking Bad noe for deg. 

Hvis du i tillegg liker episoder som ender hengende på en avgrunn og eksplosive sesongavslutninger, bør du bare la alt annet bero og se Breaking Bad i høst. 

Breaking Bad er i salg fra 12.10.2011. 

Skrivekløe? 
Finn deg til rette i kommentarfeltet under! 
",1
"Deadwood - The Ultimate Collection
En skinnende westernperle fra nybrottstiden! 

Fuck! 
Dette ordet vil du anse som en god gammel venn etter de tre strålende sesongene av HBO-serien Deadwood, som nå kan nytes på DVD i en pen samleboks. 

Den gjennomgående banningen i serien står i skarp kontrast til det ellers så høytidelige teaterspråket, som igjen står i skarp kontrast til de møkkete, voldsomme og ugjestmilde omgivelsene handlingen utspilles i. 

Deadwood er en helt spesiell tv-opplevelse, som forteller om sivilisasjonens vanskelige framvekst i det ville vesten. 
Det er ikke en av de mest kjente HBO-seriene, men jeg tør påstå at det er en av de aller beste! 

Westernby med voksesmerter 

Deadwood er en høyst virkelig by i Sør-Dakota, som vokste frem under gullrushet mot slutten av 1800-tallet. 
Handlingen tar til i 1870-årene, mens byen fremdeles er i sin spede begynnelse, ikke stort mer enn en håndfull ustødige hus på hver side av en gjørmete hovedgate. 

Vi introduseres for et interessant og allsidig persongalleri, som alle har ulike måter og takle den tøffe hverdagen på. 
De tre sesongene beskriver byens voksesmerter, og hvordan innbyggerne møter problemene som følger med den stadig raskere utviklingen. 

Basert på virkelige personer 

Flere av figurene i serien er basert på virkelige personer, som for eksempel westernlegendene Wild Bill Hickock og Calamity Jane. 

Timothy Olyphant spiller Seth Bullock, som først åpner butikk, og deretter forsøker å opprettholde lov og orden som sheriff. 
Molly Parker spiller den unge enka Alma Garret, som arver et gullskjerpe det finnes mange interessenter til. 

Brad Dourif spiller stedets lege, Doc Chocran, som fortvilet prøver å holde folkehelsa ved like med datidens mangelfulle legevitenskap. 
Og William Sanderson er E.B. Farnum, stedets hardt prøvede hotelldriver. 

Elsker hvert sekund 

Men stjerna i showet er utvilsomt den farlige, voldelige, lunefulle, men likevel sjarmerende bar- og horehus-eieren Al Swearengen, saftig spilt av en fantastisk Ian McShane. 

Dette er en av moderne tv-histories aller beste figurer, og det ser ut som om McShane elsker hvert sekund av denne rollen. 
Det gjør jeg, også! 

Hjerne vs muskler 

Seriens fremste fortrinn er kanskje at det ikke finnes noe klart skille mellom god og ond. 
Alle figurene kjemper i bunn og grunn for å overleve, og har sine egne metoder for og karre til seg det som trengs. 

De smarte bruker hjernen, de dumme bruker muskler. 

Kvinnene bruker gjerne kroppen, for dette er i høyeste grad en by for menn, men det finnes også kvinneskikkelser her som tør ty til farligere virkemidler for å overleve i Deadwood. 

Imponerende høy standard 

Hver og en av episodene holder imponerende høy standard, både når det gjelder manus, skuespill, foto og regi. 
Dette er fortellerkunst av beste sort! 

Og i en perfekt verden skulle det være nok. 
Dessverre ble ikke Deadwood en stor nok suksess til at HBO ville punge ut for flere sesonger. 

Heldigvis ble dette avklart i såpass god tid at sesong 3 avrundes fint. 

Kan det komme mer? 

Det ble på et tidspunkt planlagt å produsere to tv-filmer for å avslutte skikkelig, men det har ennå ikke blitt noe av. 

Nå har toget ganske sikkert gått, men så sent som i januar 2011 sa serieskaper David Milch til Esquire at han ikke visste om siste ord er sagt. 

Vi kan alltids håpe. 
Jeg skulle så gjerne ha tilbrakt mer tid med denne gjengen og denne byen. 

Epilog 

Deadwoods tid som beryktet westernby er for lengst over. 
I dag er byen et eneste stort casino. 

Jeg vant en gang 20 dollar der, og jeg skulle ønske jeg kunne si det var i Swearengens bar The Gem. 
Men det skjedde i Kevin Costner casino Midnight Star. 
",1
"Glee S02
Gleedeleg gjensyn med guilty pleasure! 

Nokre har slått opp, nokre har blitt saman, og Glee-klubben har fått eit nytt medlem. 
Men mykje er også det same på William McKinley High School: 
New Directions er framleis likte lite kule, dei får framleis slushie kasta i andletet, og ungdommar og vaksne er framleis like umodne. 

Ungdomar og vaksne er framleis like umodne. 

Spekka av stjerner 

Andre sesong startar med at den sjølvutnemnte stjerna i New Directions, Rachel Berry (Lea Michele), gjer sitt beste for å fryse ut eit potensielt nytt medlem, spelt av Charice, medan Will Schuester (Matthew Morrison) og Sue Sylvester (Jane Lynch) faktisk samarbeider – dog berre for å få den nye fotballtrenaren, Shannon Beiste (Dot Jones), sparka. 

Men ein serie spekka med Broadway-stjerner, kjendisar som Britney Spears , John Stamos og Gwyneth Paltrow i gjesteroller, og ikkje minst mange, herlege vokalprestasjonar, får lov til å sleppe unna med litt high school-drama. 

Frysningar på ryggen 

For eg kan vel innrømme det først som sist: musikalar er min guilty pleasure. 
Eg har mellom anna sett Les Misérables både på engelsk (med Carola i rolla som Fantine) og på nynorsk, Phantom of the Opera og We will rock you på West End, og seinast Chicago på Broadway. 

Eg har prøvd å sjå Glee både åleine og saman med andre, og vil anbefale det første! 

Og Broadway-stjernene og resten av skodespelarane i Glee skuffar ikkje; allereie i første episode av sesong to gir dei meg frysningar på ryggen med songar frå A Chorus Line og Dreamgirls. 
Eg har i tillegg gått musikklinja og sunge i kor i ei årrekke, og kjenner meg litt igjen i universet Ryan Murphy, Brad Falchuk og Ian Brennan har skapt. 
Og det er på ingen måte berre show tunes som er representert her: 
Sesong to byr på musikk frå Justin Bieber, Adele, Michael Jackson, Queen og Fleetwood Mac. 
Noko for ein kvar smak, med andre ord. 
Personleg synest eg det er veldig kult at dei har via ei heilt episode til The Rocky Horror Show, for dei som kjenner til den, eller filmversjonen av den. 

Kurt Hummel 

Det er mange unge, talentfulle skodespelarar i Glee, og eg har lyst til å trekke fram Chris Colfer i rolla som Kurt Hummel. 

Vokalmessig er Kurt ein av dei flinkaste, og hans rollefigur er den desidert mest truverdige – om enn noko ekstravagant. 

Denne sesongen byr på fleire utfordringar skodespelaren som også har spelt Kurt i Sound of Music meistrar med glans! 
Som sin rollekarakter er han opent homofil. 
Rolla som Kurt gav Chris Colfer Golden Globe for beste birolle 2010, og han var også nominert til ein Emmy for same år. 
Vel fortjent. 

Best i einerom 

Men sjølv om eg ofte får frysningar på ryggen før eg har høyrt ein einaste tone, blir Glee i sin andre sesong nokre gonger rett og slett litt for mykje, og nokre gonger verken morosamt eller sjølvironisk eller rørande. 
For eksempel når alle medlemmane i New Directions står på scena iført kvitt og syng Joan Osbournes What if God was one of us etter at faren til ein av karakterane har vakna frå koma. 
Eg har prøvd å sjå Glee både åleine og saman med andre, og sidan ein lei bieffekt av serien er at ein når som helst kan bryte ut i song, vil eg anbefale det første. 

Glee er og blir, i alle fall for meg, ein guilty pleasure. 

Sesong tre har allereie byrja å gå på Fox i statane, og det er også laga ein film i 3D, så om du vil sjå meir av denne gjengen er det moglegheit for det. 
Men eg vil kanskje anbefale deg å gjere det ein dag du er åleine heime. 

Denne meldinga er basert på dei fem første episodene av sesong to. 
",1
"In Treatment S03
Hvem hadde trodd at tjue minutter med prating kunne være så spennende? 

Jeg lurer på hvordan In Treatment ble solgt inn til HBO. 

- Har dere hørt om den israelske serien BeTipul? 
Den foregår utelukkende på et psykologkontor, og hver episode er en lang dialog mellom psykoterapeut og pasient. 
Kan vi ikke bare lage en amerikanisert blåkopi, det må jo bli en suksess? 

I tillegg kan konseptet med å komme til bunns i noens hode virke minst like skummelt og forstyrrende som drap, vold og zombier. 

Det er ikke sikkert det foregikk akkurat sånn, men jeg kan ikke skjønne annet en at de høye herrer i HBO hadde sine tvil da de sa ja til å lage In Treatment. 
Men ja sa de, og med fasit i hånd kan vi trygt fastslå at dramaglade TV-seere kan prise seg lykkelig for akkurat det. 

Første sesong uten støttehjul 

De første to sesongene av In Treatment er altså mer enn løselig basert på BeTipul - tidvis er det visstnok ren avskrift av den israelske suksesseriens manus. 
Men BeTipul gikk i bare to sesonger, denne sesongen har HBO stått på egne bein. 

De beina har tradisjon for å være fjellstø, men jeg var likevel spent på om de klarte å følge opp de to første knallsesongene når de ikke lenger hadde malen som har funka så bra til nå. 

Uten å røpe for mye: 
Det klarte de. 

Trangt rammeverk stiller krav 

In Treatment kan ved første øyekast virke som en serie det er lett å lage, det er jo bare to mennesker som sitter og prater med hverandre i tjue minutter. 
Men der rekvisittør og kostymeansvarlig har sluppet billig unna, har børa manusforfattere og skuespillere har måttet bære vært desto tyngre. 

Når rammeverket er såpass trangt må karakterene alene sørge for dynamikken. 
Og i og med at serien er en eneste lang dialog sier det seg selv at den må være mer enn passe god for at vi skal gidde å henge med. 
Det hjelper heller ikke med interessante karakterer og strøken dialog hvis ikke skuespillerne gjør jobben. 

In Treatment lykkes på alle disse punktene. 
Ikke hele tida, men mer enn nok til at jeg lett kan se seks tjueminuttere med prat i slengen. 

Fantastiske Sunil 

Paul Weston holder fortsatt til i Brooklyn. 
Han har ikke lenger et 20 millioner dollars-søksmål hengende over seg, men den grublende psykoterapauten er fortsatt langt fra lykkelig. 
Han strever med å ta fatt på neste etappe i livet, er usikker på seg selv som far, partner og psykolog, og lever med en konstant angst for at hans fars Parkinson-sykdom har gått i arv. 

Når rammeverket er såpass trangt må karakterene alene sørge for dynamikken. 

Hans egne problemer gjør derimot ikke at han mister lysten på å ordne opp i andres, tvert i mot. 
Vi blir kjent med tre vidt forskjellige pasienter som alle har sine kors å bære. 
Mange og tunge kors: 

Sunil er nylig blitt enkemann, og har nettopp kommet til New York for å bo hos sønnen og hans amerikanske kone. 
Kulturelt jetlagga, deprimert, sint, forvirra - men først og fremst sjukt interessant. 
Irrfan Khan portretterer den desillusjonerte og mangefasetterte matteprofessoren på best mulig måte, og gjør Sunil til min favorittkarakter - uavhengig av sesong. 

Frances (Debra Winger) er en kjent skuespillerinne som har karrierehøydepunktene bak seg. 
Hun sliter med forholdet til tenåringsdatra, og ikke minst søstra som tidligere har stått på pasientlista til Paul. 
Kanskje ikke en karakter som vil gå inn i In Treatment-historien som den mest spennende, men det trenger slett ikke å bety at hun er uinteressant. 

16-åringen Jesse er adoptert, homofil og mildt sagt liberal når det kommer til seksualitet og sjølmedisinering. 
Agressiv men usikker, manipulerende men naiv. 
Karakteren er noe spissa, men representerer tenåringsproblematikk mange kan kjenne seg igjen i. 

Det perfekte limet 

Paul vil ikke bare analysere, han vil også bli analysert - om enn med en god porsjon ambivalens. 
Han har brutt kontakten med Gina, og unge Adele (Amy Ryan, havnepolitidama fra sesong to av The Wire) trer inn i rollen som psykologens psykolog. 

Adele er i seg selv ikke så spennende, men det skal hun da heller ikke være. 
Jobben hennes er å gi Paul muligheten til å virkelig vise seg frem, og i så måte funker hun flott. 

Å være vitne til at folks tanker og handlinger blir plukka fra hverandre og analysert åpner for rause mengder selvransakelse mens man lar seg underholde. 

Og Paul viser seg frem. 
Gabriel Byrne er intet mindre enn glimrende i rollen som Paul - for tredje sesong på rad. 
Trygg nok på seg sjøl til å aldri falle i overspillfella maler han Paul ut i stadig mer nyanserte og kompliserte strøk. 

Byrne/Paul er det perfekte limet i en serie som er helt avhengig av å ha en hovedkarakter som man stadig oppdager nye aspekter ved. 

Psykologi vs. zombier 

Hvorfor fungerer en serie som på vaskeseddelen kan virke som ei lydbok filmatisert med trangt budsjett så godt som In Treatment faktisk gjør? 
Jeg tror det handler om identifikasjon. 
Å være vitne til at folks tanker og handlinger blir plukka fra hverandre og analysert åpner for rause mengder selvransakelse mens man lar seg underholde. 
Så rause mengder at det tidvis nesten ble litt slitsomt for min del. 

Selv om man ikke nødvendigvis kjenner seg veldig igjen i én enkeltkarakter, tror jeg de fleste vil kjenne seg litt igjen i flere av dem. 
I tillegg kan konseptet med å komme til bunns i noens hode virke minst like skummelt og forstyrrende som drap, vold og zombier. 

In Treatment tar tak i deg. 
Serien tvinger deg til å tenke og å analysere, dette er ikke lettvint underholdning. 
Det er derimot god underholdning, tidvis føler jeg også at det er utviklende underholdning - det er ikke mange serier man kan si dét om. 

Alle kommer ikke til å like In Treatment, du merker fort om dette er noe for deg eller ikke. 
Jeg tror uansett at mange som i utgangspunktet er skeptiske vil bli overraska over hvor spennende tjue minutter med prating faktisk kan være. 

In Treatment sesong 3 er å få kjøpt fra 19. oktober. 

Enig? 
Uenig? 
Slå deg løs i kommentarfeltet! 
",1
"House S06
Er det ikke nok feildiagnostiseringer snart? 

House er en seiglivet tv-serie. 
I 2008 var serien det mest sette tv-programmet i verden (!) og Fox sender nå sesong 8 av serien i USA, noe som viser at publikum tydeligvis ikke blir lei av Dr. 
House. 
Jeg kan ikke si meg helt enig der. 

Dr. Gregory House (Hugh Laurie) er en sliten og nedbrutt kar når vi møter ham i sesong 6. 
I forrige sesong ble det for mye for den pilleknaskende legen som til slutt ikke klarte å skille hallusinasjoner fra virkelighet, og han måtte legge seg inn på en rehabiliteringsinstitusjon. 

Dr. 
House er på kanten, og har gått fra lege til pasient. 
En pasient som ligger fastspent i en seng mens abstinensene river og sliter i ham. 

Laurie får skinne 

I de to første episodene som ble sendt som en to timer lang sesongåpning, får vi se hvordan House sliter med å komme seg videre og akseptere premissene for hva som må til for at han skal bli frisk. 

Det er ingen tvil om at Hugh Laurie virkelig får vist seg frem som skuespiller i disse episodene. 
Dessverre virker de noe malplassert ettersom det er lite utover i serien som peker tilbake på det som burde vært et sjellsettende opphold på mentalinstitusjonen. 

Jeg koser meg likevel i Hugh Lauries nærvær, og har blitt så godt kjent og vant med ham som House at jeg nesten synes det er rart å høre ham snakke britisk i eldre serier som Sorte Orm eller Fry and Laurie. 

Tilbake til det vanlige 

Etter to episoder er vi tilbake på sykehuset igjen hvor medisinverdenenes svar på Sherlock Holmes fortsetter å småkrangle med bestekompisen Dr. Wilson, spilt av Robert Sean Leonard. 
Han er en empatisk fyr som trengs for å gi en motvekt Dr. House, men har fortsatt mye å gå på for å bli en flerdimensjonal karakter som det er spennende å følge med på. 

Dr. Chase og Dr. Alison er et begredelig ektepar som småkrangler på repeat. 
Thirteen (Olivia Wilde) derimot, er en av mine favorittfigurer, og tar med seg litt sårt trengt mystikk i serien. 
Dr Cuddy bringer litt ræv og kløft som i det minste får Dr. House's hjertepumpe til å gå litt fortere, og som fungerer fint som kjærlighetsinteressen som House kan ha sine verbale forspill med hver gang han gjør noe ugagn. 

Fast oppskrift 

Hver episode tar som vanlig for seg en pasient med en absurd sykdom som House og teamet hans først feildiagnostiserer tre - fire ganger. 
Etter et dramatisk øyeblikk der pasienten nesten dør kommer House på den geniale løsningen, og de resterende fem minuttene av episoden brukes på House sitt privatliv. 

Tv-serie ment for tv 

House er først og fremst en tv-serie som man ser på tv. 
Ikke en tv-serie man putter i DVD-spilleren og koser seg med i timesvis. 

Hovedproblemet med House er den tar utgangspunkt i en uvikelig narrativ oppskrift med en en dramatisk kurve som dikteres av pipende sykehusapparater. 

Sesongstarten - og slutten er knakende gode episoder. 
De bryter med den vanlige oppbygningen, og vi får se favorittfigurene våre langt utenfor sin komfortsone. 
Disse episodene slår også til med noen nydelige øyeblikk på fotofronten som hadde hevet terningkastet på serien hadde de holdt på denne kvaliteten gjennom hele sesongen. 

House er likevel en akseptabel tv-serie i sjangeren ""ting jeg ser på mens jeg lager og spiser middag"". 
Få med deg starten, hopp over et par feildiagnostiseringer og sett deg ned foran tv'en akkurat i det serien tar for seg noe vittig og personlig om House og veien mot den rette løsningen. 

På den andre siden, hvis du er en av dem som har holdt deg til serien gjennom alle foregående sesonger, klarer du sikkert én til. 

Er du forresten fan av andre tv-serier fra legeverdenen? 
Ta quizen vår og finn ut hvor mye peiling du har! 
",1
